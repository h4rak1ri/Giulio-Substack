{
    "news": [
        {
            "Title": "Mattarella loda Draghi: “Autorevole il suo rapporto sulla competitività europea”",
            "Source": "Repubblica",
            "Date": "2024-09-20",
            "Link": "https://www.repubblica.it/politica/2024/09/20/news/mattarella_investimenti_ricerca_risorse_competitivi-423511779/",
            "Content": "\"Ancora una volta è stato scelto un tema di grande rilevanza e attualità, che si inserisce nella riflessione strategica in corso a Bruxelles, su cui è intervenuto recentemente, con un autorevole rapporto, anche Mario Draghi. In quel rapporto - centrato come tutti sappiamo sulla competitività europea - il divario di produttività tra Unione Europea, Stati Uniti e Cina è imputato principalmente al settore tecnologico\". Lo dice il Presidente della Repubblica, Sergio Mattarella, nel suo intervento al XVII simposio Cotec Europa, organizzato dalle Cotec di Portogallo, Spagna e Italia, a Las Palmas de Gran Canaria in occasione della sessione di chiusura dei lavori al teatro Pérez Galdós. Per Mattarella, \"sovranità tecnologica non significa chiusura, arroccamento o protezionismo, atteggiamenti che finirebbero per indebolire e marginalizzare ulteriormente l'Europa, gli stati dell'Unione europea. Al contrario, è un cantiere in cui potenziare la ricerca, per affrontare con coraggio la transizione digitale, cogliendo i vantaggi della intelligenza artificiale nella gestione dei cambiamenti epocali che essa produce. È significativo che per sviluppare questo cantiere sia stata nominata un'apposita commissaria dell'unione per la sovranità tecnologica, Henna Virkkunen\". Il Presidente della Repubblica evidenzia che \"le politiche pubbliche hanno un ruolo determinante, sia sul terreno delle regole, sia nella creazione di condizioni utili a far crescere il mondo della ricerca e la correlata capacità di trasformare le nuove conoscenze in valore e in impresa. Per restare competitivi servono risorse. Anzitutto fondi per i nostri sistemi educativi - e in Italia permane un significativo deficit di istruzione nell'ambito delle lauree Stem (science, technology, engineering and mathematics) - e per la ricerca, oltre a intese che assicurino l'approvvigionamento delle materie prime indispensabili per la produzione delle nuove tecnologie. La sovranità in campo tecnologico si nutre di questi fatti e di cooperazione, perché non è indifferente la questione della internazionalizzazione della ricerca e degli investimenti relativi, della tutela del valore strategico di alcuni ambiti\". Scuola, Mattarella: “Ai prof si chiede molto, ma gli stipendi spesso non sono all'altezza” a cura della Cronaca nazionale 16 Settembre 2024 Mattarella sottolinea poi \"alcuni aspetti rilevanti\". Il primo, spiega, \"riguarda l'aerospazio e le sue ricadute, con la realizzazione di una capacità europea. Da alcuni anni i satelliti europei vengono messi in orbita attraverso lanciatori privati di paesi terzi, a causa della indisponibilità dei motori russi usualmente impiegati per i razzi vettori. Si tratta di un esempio delle criticità legate a carenze nelle scelte comunitarie in argomento. Va segnalato come l'Europa abbia reagito durante la presidenza spagnola dell'unione, con l'accordo in sede di agenzia spaziale europea, a Siviglia del novembre scorso, i cui risultati cominciano a vedersi: il nuovo grande lanciatore europeo ariane ha superato con successo il primo test di volo, il lanciatore di medie dimensioni venga ha in programma due test entro l'anno. In concreto, questo consentirà di mettere in orbita in modo autonomo le costellazioni satellitari approvate dall'Esa, finalizzate all'osservazione della terra. Tra esse figurano i progetti dei nostri paesi, 'Atlßntica', ispano-portoghese e l'italiano 'iride', che potrebbero un giorno condividere le informazioni raccolte\". Secondo Mattarella \"l'apertura e la capacità di inclusione proprie alla cooperazione scientifica internazionale sono fattori essenziali perché l'accesso all'innovazione non resti prerogativa esclusiva di alcuni paesi, contribuendo allo sviluppo e alla crescita equa e collettiva”. Il Capo dello Stato prosegue: “L'innovazione al servizio del progresso opera con efficacia all'interno di regimi liberi e democratici che hanno al centro la dignità delle persone: in questo l'Europa ha il suo punto di forza e la sua caratteristica. Spagna, Portogallo e Italia possono sviluppare una azione di stimolo importante nella Ue”."
        },
        {
            "Title": "La madre di Falcinelli, le accuse contro Matteo sono tutte cadute",
            "Source": "Repubblica",
            "Date": "2024-09-20",
            "Link": "https://www.repubblica.it/esteri/2024/09/19/news/matteo_falcinelli_vlasta_studenivova_polizia_florida-423508501/",
            "Content": "Le accuse nei confronti di Matteo Falcinelli, lo studente italiano bloccato dalla polizia in Florida con modalità violente, sono tutte cadute. Lo riferisce la madre Vlasta Studenivova. \"Sono felicissima, anche Matteo\", ha aggiunto, riferendo che la Farnesina ha seguito e si è interessata molto al caso di Matteo. Studenivova ha riferito di aver seguito negli ultimi giorni da vicino la storia del giocatore di football dei Miami Dolphins Tyreek Hill, fermato brutalmente dalla polizia per eccesso di velocità. \"Voglio esprimergli la mia solidarietà per quanto accaduto. Quello che provo è sofferenza, una grande sofferenza. Vorrei rispondere alla domanda che lui ha posto online, chiedendosi cosa sarebbe accaduto a un'altra persona\" meno famosa di lui: \"una domanda a cui vorrei rispondere raccontando quello che è accaduto a Matteo\", ha aggiunto. \"Chiedo la verità, l'accertamento delle responsabilità\" degli agenti che hanno fermato Matteo, ha messo ancora in evidenza."
        },
        {
            "Title": "Referendum cittadinanza italiana: cos'è, perché si firma e come",
            "Source": "Repubblica",
            "Date": "2024-09-20",
            "Link": "https://www.repubblica.it/politica/2024/09/19/news/cittadinanza_italiana_referendum_raccolta_firme-423510029/",
            "Content": "L’obiettivo è raccogliere 500 mila firme entro il 30 settembre. E il tempo stringe. Parliamo del referendum abrogativo sulla cittadinanza presentato lo scorso 4 settembre. L’obiettivo è ridurre da 10 a 5 gli anni di residenza legale, necessari per i cittadini extra-UE per poter presentare domanda di cittadinanza italiana. Come si firma Per sottoscrivere il referendum basta avere lo spid e collegarsi al sito referendumcittadinanza.it. Da lì ci si collega al sito del ministero di Giustizia e in pochi click si firma con tanto di ricevuta. Altrimenti si può votare ai banchetti dei promotori o nelle loro sedi, basta avere con sé un documento d’identità. Da Gualtieri a Funaro, tanti sindaci firmano il referendum sulla cittadinanza, Magi (+Europa): “Si unisca anche Zaia” 18 Settembre 2024 Gli obiettivi La normativa in vigore stabilisce che la cittadinanza italiana possa essere concessa al cittadino straniero legalmente residente nel territorio della Repubblica da almeno 10 anni. Il presente quesito propone di dimezzare tale termine, riportandolo a 5 anni, com’era previsto dalla legislazione prima del 1992 e com’è stabilito in diversi altri Stati Ue. Ai fini della concessione della cittadinanza, oltre alla residenza ininterrotta in Italia (che questo referendum propone di ridurre a 5 anni) resterebbero invariati gli altri requisiti già stabiliti dalla normativa vigente e dalla giurisprudenza, quali: la conoscenza della lingua italiana, il possesso di adeguate fonti economiche, l’idoneità professionale, l’ottemperanza agli obblighi tributari, l’assenza di cause ostative collegate alla sicurezza della Repubblica. In Italia le persone in possesso di questi requisiti che potrebbero beneficiare direttamente o indirettamente (figli minori conviventi) dell’intervento proposto sono circa 2,5 milioni. Il quesito Il quesito che ci sarà sulla scheda qualora vengano raccolte 500 mila firme e la Corte Costituzionale lo giudichi ammissibile, sarà il seguente: “Volete voi abrogare l'art. 9, comma 1, lettera b), limitatamente alle parole \"adottato da cittadino italiano\" e \"successivamente alla adozione\"; noncheé la lettera f), recante la seguente disposizione: \"f) allo straniero che risiede legalmente da almeno dieci anni nel territorio della Repubblica.\", della legge 5 febbraio 1992, n. 91, recante nuove norme sulla cittadinanza\"?». Cose serve perché il referendum sia valido Perché il referendum sia valido deve essere raggiunto il quorum di validità e cioè devono partecipare alla votazione il 50% più uno degli aventi diritto. Perché la norma oggetto del referendum stesso sia abrogata deve essere raggiunta la maggioranza dei voti validamente espressi."
        },
        {
            "Title": "Olanda, attacco con coltello a Rotterdam: un morto e 2 feriti",
            "Source": "Repubblica",
            "Date": "2024-09-20",
            "Link": "https://www.repubblica.it/esteri/2024/09/20/news/olanda_attacco_con_coltello_a_rotterdam_un_morto_e_2_feriti-423510654/",
            "Content": "E' di un morto e due feriti gravi il bilancio di un attacco con coltello ai piedi del ponte Erasmus a Rotterdam. E' quanto ha riferito la polizia citata dal quotidiano olandese Telegraaf. Secondo dei testimoni presenti sul ponte, un uomo avrebbe pugnalato selvaggiamente i presenti con due coltelli urlando 'Allah Akbar'. Le forze dell'ordine hanno fermato un sospettato che è rimasto ferito ed è stato portato in ospedale per le cure. Il portavoce della polizia, Wessel Stolle, ha riferito che le indagini sono in corso e che stanno vagliando \"ogni possibile scenario\". La frase pronunciata dall'uomo è al vaglio degli investigatori come \"parte dell'indagine\", ha aggiunto, secondo quanto riportato dall'Associated Press. Secondo i media olandesi, altre persone che si trovavano nella zona dell'attacco si sono messe al riparo dall'uomo, che alla fine è stato sopraffatto da un istruttore di fitness. Vedendo ciò che stava accadendo, il personal trainer ha agito contro l'uomo. Utilizzando due bastoni, è riuscito a far perdere i sensi all'accoltellatore. A quel punto, anche altre persone sono intervenute per bloccare l'uomo, fino all'arrivo della polizia. \"Ho visto un uomo con due lunghi coltelli accoltellare un ragazzo\", ha dichiarato all'emittente pubblica olandese Nos, raccontando di essere \"alla fine riuscito\" a sopraffarlo."
        },
        {
            "Title": "Davide Casaleggio sul M5s: \"È rimasto solo il nome e forse ancora per poco\"",
            "Source": "Repubblica",
            "Date": "2024-09-20",
            "Link": "https://www.repubblica.it/politica/2024/09/20/news/davide_casaleggio_m5s_conte_grillo-423511418/",
            "Content": "Cosa è rimasto del Movimento pensato da suo padre? \"Oggi è rimasto il nome, forse ancora per poco. E rimane la grande consapevolezza del fatto che si può fare, che i cittadini possono scegliere i loro rappresentanti, definire il proprio programma, insieme. È una scelta politica non coinvolgere i propri aderenti ed oggi devono spiegare perché non vogliono farlo, visto che è stato dimostrato che è possibile\". Lo ha detto Davide Casaleggio presidente di Casaleggio Associati e autore del suo ultimo libro \"Gli algoritmi del potere\", ospite su Rai Tre a ReStart di Annalisa Bruchi. \"Mio papà?\", ha risposto, \"sarebbe sicuramente intristito dal finale, se vedesse. E sarebbe interessato alle nuove tecnologie, anche alla trasformazione della politica da parte dell'Intelligenza artificiale\". Grillo scrive di nuovo a Conte: “Demolisci presidi democratici, segnalerò tue minacce agli organi del M5S”. La replica: “Basta, ora parli con gli avvocati\" a cura della redazione Politica 17 Settembre 2024 Sul rapporto con Beppe Grillo e Giuseppe Conte, Casaleggio ha detto: \"Con Grillo ci sentiamo occasionalmente. Ho affetto nei suoi confronti ma ci stiamo occupando di cose diverse”. Conte \"da qualche anno non lo sento, abbiamo un'idea completamente diversa di partecipazione, trasparenza e coinvolgimento. A me piace circondarmi di persone che mi stimolano il pensiero\"."
        },
        {
            "Title": "Sondaggi politici di oggi 20 settembre: cresce Forza Italia, bene M5s",
            "Source": "Repubblica",
            "Date": "2024-09-20",
            "Link": "https://www.repubblica.it/politica/2024/09/20/news/sondaggi_politici_forza_italia_m5s_azione-423511077/",
            "Content": "I nuovi sondaggi di diversi importanti istituti pubblicati negli ultimi giorni consentono di ottenere una Supermedia più accurata rispetto a quelle a cavallo della pausa estiva. Da questa nuova analisi emerge che il centrodestra si è in effetti consolidato, anche se non come sembrava la scorsa settimana. Sondaggi politici, frenata di FdI. Il Pd perde un punto dalle Europee, risale il M5S 01 Agosto 2024 Il partito di maggioranza che guadagna di più si conferma comunque Forza Italia (+0,3%), con FdI a +0,2% e la Lega a +0,1%, mentre a livello generale è M5s a fare registrare un saldo positivo di quasi mezzo punto, nonostante le tensioni tra Conte e Grillo, e il Pd guadagna uno 0,1%. Tra i partiti, torna 'in sofferenza' Azione, che scende sotto il 3%, dato che la Supermedia non registrava dal giugno 2021. Le variazioni tra parentesi indicano lo scostamento rispetto alla Supermedia di un mese e mezzo fa (1 agosto 2024) Supermedia liste FDI 29,0 (+0,2) PD 23,2 (+0,1) M5S 11,7 (+0,4) Forza Italia 9,2 (+0,3) Lega 8,5 (+0,1) Verdi/Sinistra 6,5 (+0,1) Azione 2,9 (-0,3) Italia Viva 2,3 (=) +Europa 1,7 (-0,1) Pace Terra Dignità 1,0 (-0,3) Supermedia coalizioni 2022 Centrodestra 47,6 (+0,6) Centrosinistra 31,4 (+0,1) M5S 11,7 (+0,4) Terzo Polo 5,1 (-0,4) Altri 4,2 (-0,7) NOTA: La Supermedia YouTrend/Agi è una media ponderata dei sondaggi nazionali sulle intenzioni di voto. La ponderazione odierna, che include sondaggi realizzati dal 6 al 18 settembre, è stata effettuata il giorno 19 settembre sulla base della consistenza campionaria, della data di realizzazione e del metodo di raccolta dei dati. I sondaggi considerati sono stati realizzati dagli istituti Demopolis (data di pubblicazione: 18 settembre), Eumetra (12 settembre), Euromedia (12 settembre), Ipsos (14 settembre), Ixè (11 settembre), Piepoli (12 settembre), SWG (9 e 16 settembre), e Tecnè (7 e 14 settembre). La nota metodologica dettagliata di ciascun sondaggio considerato è disponibile sul sito ufficiale www.sondaggipoliticoelettorali.it."
        },
        {
            "Title": "La Russa: “Non ho scelto io il nome Benito ma ne sono orgoglioso”",
            "Source": "Repubblica",
            "Date": "2024-09-20",
            "Link": "https://www.repubblica.it/politica/2024/09/19/news/ignazio_la_russa_secondo_nome_benito_orgoglioso-423510306/",
            "Content": "\"Mi chiamo, all'anagrafe, Ignazio Benito Maria\". Ignazio La Russa lo spiega a Piero Chiambretti di cui è ospite per 'Donne sull'orlo di una crisi di nervi” in onda in prima serata oggi su Rai3. \"Il nome non l'ho scelto io, ero troppo piccolo\" prosegue il presidente del Senato che risponde così al conduttore che gli fa osservare come dal '94 quel secondo nome non figura nella 'Navicella’, lo storico annuario che raccoglie le foto e le biografie ufficiali dei parlamentari, e paventa ironicamente una censura: \"No. Sono orgoglioso. Non c'è? Non lo sapevo, farò rettificare\", replica La Russa. La Russa sui saluti romani ad Acca Larentia: “FdI non c’entra ma per alcune sentenze quel gesto non è un reato” Lorenzo De Cicco 09 Gennaio 2024 L'intervista si chiude con un'altra punzecchiatura di Piero Chiambretti che domanda al cofondatore FdI se si senta \"più antijuve o antifascista\": \"Posso dire che lunedì vado a pranzo con Moggi... Vuole dire che non sono mai 'anti' ma sempre 'pro', pro verità sempre\"."
        },
        {
            "Title": "Francesca Pascale: “Pronta a candidarmi con il partito giusto. Il primo bacio? Alla prof di educazione fisica”",
            "Source": "Repubblica",
            "Date": "2024-09-20",
            "Link": "https://www.repubblica.it/politica/2024/09/19/news/francesca_pascale_candidatura_partito_giusto-423510218/",
            "Content": "Francesca Pascale è pronta a candidarsi. A dirlo lei stessa nella puntata del programma di Serena Bortone “5 in condotta” su Rai Radio 2. L’ex compagna di Silvio Berlusconi parla a tutto campo ricordando il rapporto con il Cavaliere e quello che ancora mantiene con la figlia Marina, presidente di Fininvest. Poi Forza Italia, i diritti, le elezioni Usa e il primo bacio. “Pronta a candidarmi con il partito giusto” Pascale, intervistata da Bortone e dal giornalista Francesco Cundari, afferma che è pronta a candidarsi. \"Mi candiderei? Non lo so, le cose importanti si fanno in silenzio. Ma certo che lo farei con il partito giusto, con la possibilità di essere libera di difendere le mie idee\", spiega. Pascale continua: \"Credo sia giusto e rispettoso degli elettori immaginare un'alleanza che parte dalla stessa radice comune, cioè da quella dell'antifascismo. E non è per somigliare alla Sinistra, ma per stare dentro alla Costituzione e poi ovviamente abbracciare tematiche e programmi progressisti che prevedano il rispetto dell'individuo. Io sono liberale, il primo partito che ho votato è stato Marco Pannella e poi Silvio Berlusconi alle Europee\". Pascale ironizza sul caso Sangiuliano. Il post con la foto di Berlusconi: “Dilettanti, Silvio ci manchi”. La risposta di Boccia sui social a cura della redazione Politica 07 Settembre 2024 Il rapporto con Marina Berlusconi e la battaglia per i diritti “Non sono sorpresa dalle posizioni di Piersilvio e Marina Berlusconi sui diritti”, commenta Pascale. “E mi auguro che possano influire sempre di più in questo senso dentro a Forza Italia”. E sul rapporto personale con Marina Berlusconi dice: “Il nostro è un rapporto molto personale, ma preferisco non sbandierarlo come tutte le cose importanti”. Tra Trump e Harris scelgo Kamala” \"Tra Trump e Harris chi voterei? Kamala\", risponde Pascale. \"Ma la domanda che mi faccio - aggiunge - è come sia possibile che i Repubblicani abbiano soltanto Trump come candidato. Davvero si sentono rappresentati da lui?\". \"Il primo bacio? Alla prof di educazione fisica” Parlando di temi più personali e legati al passato, Pascale ricorda il suo primo bacio: “Fu con la mia insegnate di Educazione fisica. Era molto più grande di me. Ho sempre avuto la passione per le persone più adulte”."
        },
        {
            "Title": "Raffaele Fitto nuovo commissario europeo: le reazioni, da Meloni al M5s",
            "Source": "Repubblica",
            "Date": "2024-09-20",
            "Link": "https://www.repubblica.it/politica/2024/09/17/news/raffaele_fitto_commissario_europeo_meloni_m5s_reazioni-423505242/",
            "Content": "Soddisfatto il centrodestra, a partire dalla premier Giorgia Meloni. Scettico il centrosinistra. La nomina di Raffaele Fitto a vice presidente esecutivo della Commissione europea con delega alla Coesione e alle Riforme fa gioire la maggioranza, apre una riflessione nel Pd che preferisce non sbilanciarsi e mostra un M5S molto critico orientato verso il no in aula a Bruxelles “per i magri risultati dell'implementazione del Pnrr\" in Italia, come riferiscono alcune fonti del Movimento. Ursula von der Leyen, nel giorno della presentazione della sua nuova commissione Ue a Strasburgo, ha diffuso sui social network un post con le fotografie di tutti i componenti della compagine, sottoposta all'esame dell'Europarlamento. “Insieme saremo un'unica squadra, al lavoro per raggiungere un obiettivo comune: rendere l'Europa più forte\", le parole di von der Leyen. Che ha deciso di nominare per il suo secondo mandato \"sei vice presidenti esecutivi: quattro donne, due uomini”, tra cui Fitto. “Un riconoscimento importante che conferma il ritrovato ruolo centrale della nostra Nazione in ambito Ue. L'Italia torna finalmente protagonista in Europa – commenta Giorgia Meloni sui social – In bocca al lupo Raffaele, siamo certi che svolgerai benissimo il tuo incarico nell'interesse dell'Europa e dell'Italia\". C’è soddisfazione nella maggioranza, dalla senatrice di Forza Italia Licia Ronzulli al capogruppo di Fratelli d'Italia alla Camera dei deputati, Tommaso Foti, dal ministro dell'Agricoltura, della Sovranità alimentare e delle Foreste, Francesco Lollobrigida, agli altri ministri Urso e Pichetto. \"È un'ottima notizia che conferma la credibilità e il ruolo di peso che l'Italia svolge e continuerà a svolgere in Europa! uUn successo del governo. Congratulazioni Raffaele!\", scrive su X Antonio Tajani, ministro degli Esteri e vice premier. Buon lavoro a Fitto anche da Matteo Salvini: \"Certi che saprà portare avanti gli interessi dell'Italia con buonsenso e concretezza\", commenta l’altro vice premier e ministro delle Infrastrutture su X. Per il presidente di Noi Moderati Maurizio Lupi la nomina di Fitto “è un grande riconoscimento che dimostra la centralità dell'Italia in Europa”. Nel centrosinistra molto critico il M5S. L'argomento sarà al centro di una riunione degli europarlamentari pentastellati dopo l'audizione di Fitto nelle commissioni competenti. Al momento il no è la scelta più accreditata. Si apre una riflessione nel Partito democratico. “Nasce una Commissione conservatrice specchio dei governi europei di questo momento. Un passo indietro. Ci impegneremo in Parlamento per garantire un'Europa più forte e più umana. Il commissario Fitto si liberi dalla retorica anti europeista del governo che lo ha indicato\", commenta Nicola Zingaretti, capodelegazione eurodeputati Pd. Un passo indietro, “stampo conservatore e dipendente dal consenso dei governi. Una cesura dal passato”, per il deputato dem Enzo Amendola che augura a Fitto di“liberarsi della narrativa sovranista del suo governo\". I complimenti sono arrivati da un altro eurodeputato Pd, Antonio Decaro: “Credo che l'Italia sia rappresentata da un esponente del governo qualificato e capace di interloquire senza forzature ideologiche. Conosco Raffaele Fitto da più di vent'anni - aggiunge - oltre ad essere italiani siamo anche entrambi pugliesi, da sempre abbiamo lavorato su fronti e schieramenti politici opposti ma quando si è trattato di collaborare per il bene del Paese e dei Comuni italiani, che ho rappresentato alla guida dell'associazione nazionale fino a maggio scorso, ho trovato in lui un interlocutore attento e disponibile. La delega alla Coesione è strategica per l'Italia e per tutti i paesi del sud dell'Europa che anche Fitto conosce molto bene\". Per l’eurodeputata Alessandra Moretti, vice capodelegazione del Pd, “il primo grande ostacolo per Fitto sarà proprio in casa Meloni visto che Orbán è uno strenuo sostenitore dell'attuale modalità di voto. La leader di FdI deve uscire dall'ambiguità e Fitto dovrà scegliere la strada dell'Europa, queste contraddizioni interne a Ecr e FdI esploderanno presto\". \"Ritengo che non sia la persona adatta a svolgere questa funzione. Non siamo contro l'Italia se diciamo che siamo in disaccordo sulla proposta di Fitto, colui che per il nostro Paese ha speso meno del 30% dei fondi del PNRR e ora si accinge a gestire un portafoglio estremamente ampio. E poi vorrei ricordare che la destra italiana e i sovranisti in Europa, sono coloro i quali stanno minando l'autonomia dell'informazione e della magistratura\". Ad affermarlo è il portavoce di Europa Verde e deputato dell'Alleanza Verdi e Sinistra, Angelo Bonelli. Anche il giudizio di Nicola Fratoianni è netto: \"Il nostro gruppo al Parlamento Europeo The Left a Stasburgo ha votato contro Von der Leyen e il nostro giudizio non può che essere negativo anche sulla Commissione, che per noi non è una sorpresa\"."
        },
        {
            "Title": "Christian Argurio, morto il direttore sportivo del Novara",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/2024/09/19/news/christian_argurio_morto_direttore_sportivo_novara-423510104/",
            "Content": "Lutto nel mondo del calcio. È morto a 52 anni Christian Argurio, direttore sportivo del Novara, club di serie C. Era ricoverato all’ospedale Maggiore di Novara dopo un malore accusato martedì sera. Siciliano di Messina, Argurio era a Novara dallo scorso febbraio. In passato aveva lavorato con Juventus Messina, Udinese, Bari, Catania, Akragas, Hajduk Spalato e Nk Istra. Il Novara FC piange Christian Argurio Con un dolore straziante, Novara Football Club comunica la scomparsa del direttore sportivo Christian Argurio. Dopo il malore occorso nella giornata di martedì, si è spento oggi presso l’Ospedale Maggiore di Novara. pic.twitter."
        },
        {
            "Title": "Vino, le parole giuste per darla a bere senza essere sommelier",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/osserva-italia/il-vino/2024/09/19/news/vino_le_parole_giuste_per_darla_a_bere_senza_essere_sommelier-423508873/",
            "Content": "Tempo di vendemmia e di visite nelle cantine, tutto da vivere all’insegna del buon vino e delle giuste compagnie. Per superare un’impasse con la fidanzata al ristorante davanti alla carta dei vini o al bar con gli amici in coda per lo spritz, gli esperti della piattaforma digitale per l’apprendimento delle lingue Babbel hanno elaborato un glossario essenziale comprendente i termini multilingue fondamentali utilizzati dagli esperti, ‘sommelier’ in primis. Proprio la parola più comunemente usata per riferirsi al ‘guru’ dei vini e degli abbinamenti gastronomici trae origine, curiosamente, dal francese antico ‘saumalier’ con cui si era soliti indicare originariamente il conduttore degli animali da soma e del loro prezioso carico e, solo successivamente, il responsabile della gestione delle provviste e delle cantine delle dimore dei nobili. Rotondo, corposo e strutturato sono, a loro volta, attributi impiegati per descrivere, rispettivamente: vini equilibrati e morbidi, né troppo acidi né troppo tannici, facili da bere e ideali anche per chi non è un enologo; vini ricchi, intensi, densi e persistenti al palato, caratterizzati da un’elevata presenza di alcol; vini complessi adatti all’invecchiamento perché in grado di sviluppare con il tempo nuove sfumature. Deriva, invece, dal termine transalpino ‘bouchon’ ovvero tappo, la parola ‘bouchonnè’, da usare quando il vino sa letteralmente ‘di tappo’. ‘Terroir’, dal latino ‘terra’, rimanda all’insieme delle caratteristiche di un territorio - suolo, clima, topografia, pratiche agricole locali ecc. - che influenzano il gusto e la qualità di un vino, rendendolo unico. Le parole ‘blend’ e ‘cuvée’ importate, rispettivamente, da Regno Unito e Francia, stanno a indicare, in primis, vini ottenuti dalla miscela di diversi vitigni o di vini provenienti da uve o annate diverse. Quando nascono dalla combinazione di uve della stessa annata vengono associati anche all’aggettivo ‘millesimato’. Accostato a ‘spumante’ e ‘champagne’, il termine ‘cuvée’ - letteralmente ‘tino’ - denota la prima e migliore spremitura delle uve. La parola portoghese ‘vitral de igreja’ ovvero ‘vetrata di chiesa’ viene utilizzata, infine, per descrivere le gocce di vino che colano lungo la superficie interna del calice quando lo si fa roteare: più sono numerose, dense e persistenti, maggiore sarà la gradazione alcolica del vino e la presenza di zuccheri. Prosit."
        },
        {
            "Title": "La MotoGp corre di nuovo a Misano. Marquez cerca un altro acuto, Bagnaia punta al sorpasso",
            "Source": "Repubblica",
            "Date": "2024-09-20",
            "Link": "https://www.repubblica.it/sport/moto-gp/2024/09/20/news/motogp_2024_gp_emilia_bagnaia_martin_marquez-423510950/",
            "Content": "MISANO - Continua a piovere, ma con meno intensità rispetto a ieri. Domani il meteo dovrebbe migliorare sensibilmente. Le gare non sono a rischio. Si corre di nuovo a Misano, dopo solo 2 settimane dal trionfale fine-settimana di Marc Marquez: il gp dell’Emilia-Romagna sostituisce l’appuntamento del Kazakistan, già rinviato una prima volta – per i danni causati da un’alluvione – e poi definitivamente annullato. La classifica del mondiale vede sempre al comando Martin (312 punti) davanti a Bagnaia (305), Marquez (259) e Bastianini (250). Valentino Rossi: ”Marc Marquez è il pilota più sporco mai visto” Massimo Calandri 12 Settembre 2024 Domenica a Misano la MotoGP corre alle 13 Questa domenica corre anche la Formula Uno, a Singapore e quando in Italia saranno le ore 14. Per evitare accavallamenti, il via alla gara di MotoGP è anticipato di un’ora: semaforo verde alle 13. Da oggi, l’appuntamento sarà in diretta su Sky Sport e in streaming su Now, mentre Tv8 trasmetterà in diretta e in chiaro qualifiche e sprint race del sabato (in differita le gare). Si comincia alle ore 9 con la prima sessione di prove libere della Moto3, seguita – 50 minuti più tardi – dalla Moto2 e alle 10.45 dalla MotoGP. Alle 13.15 torna in pista la Moto3, alle 14.05 la “Practice 1” della Moto2, alle 15 tocca alla MotoGP con i 10 più veloci che passano direttamente alle Q2 del giorno dopo. Sabato tocca subito alla Moto3 (8.40), poi Moto2 (9.25), quindi la MotoGP affronta prima la terza sessione (10.10), per passare poi direttamente (10.50) alle qualifiche. Più tardi, le qualifiche della Moto3 (12.50), della Moto2 (13.45), e la sprint race delle 15. Domenica, orari tutti anticipati. Dopo il breve warm up della MotoGP (8.40), il via alla gara di Moto3 (ore 10) su 20 giri; la Moto2 parte alle 11.15 (22 giri) la MotoGP alle 13 (27). Marc Marquez festeggia sul podio a Misano (afp) Il prossimo anno appuntamento al Balaton Park Per il resto della stagione – dopo Misano, mancano 6 appuntamenti – il calendario della MotoGP è confermato. Quello del prossimo anno regala una sorpresa ufficiale: l’esordio sul circuito ungherese del Balaton Park, a un’ora d’auto dal centro di Budapest. L’annuncio è stato dato ieri da Carmelo Ezpeleta, ceo di Dorna Sports: «La pista è in una località spettacolare: ci vorranno alcuni lavori di adattamento, ma sarà pronta per il prossimo campionato». L’appuntamento in Ungheria, dove il motomondiale aveva cominciato a correre nel 1990, dovrebbe coincidere col fine-settimana del 22-24 agosto 2025. La stessa pista nel mese di luglio ospiterà anche la Superbike. Nella prossima stagione il motomondiale farà di nuovo tappa a Brno, in Repubblica Ceca. Niente gp a Portimao, probabile rinuncia anche a quello di Aragona. Ladies and gentlemen...meet our #MotoGP2025 grid! ?@jackmilleraus' move to @pramacracing completes the puzzle of this year's silly season #MotoGP pic.twitter.com/VaIjfJz36T— MotoGP™ (@MotoGP) September 19, 2024 Il ‘canguro’ Miller per un anno con Pramac Yamaha Jack Miller il prossimo anno correrà col team Pramac Yamaha accanto al portoghese Miguel Oliveira. L’australiano, 29 anni, oggi in Ktm e a lungo compagno di Bagnaia in Ducati, ha firmato un contratto annuale. Due settimane fa ha chiuso all’8° posto tanto la sprint quanto il gp domenicale. Nel recente passato, il circuito ‘Marco Simoncelli’ aveva già ospitato due corse nella stessa stagione: era accaduto nel 2020 e 2021, durante la pandemìa. In entrambe le occasioni avevano vinto – in tutte le categorie, tranne la MotoE – delle moto straniere: prima l’Husqvarna in Moto3, la Kalex in Moto2 e la Yamaha (con Morbidelli) in MotoGP; poi, nel 2012, doppietta Honda fece in Moto3 e MotoGP, la Kalex in Moto2."
        },
        {
            "Title": "Scuola: Cgia, 431mila giovani hanno solo la terza media",
            "Source": "Repubblica",
            "Date": "2024-09-20",
            "Link": "https://www.repubblica.it/scuola/2024/09/14/news/scuola_cgia_431mila_giovani_hanno_solo_la_terza_media-423499781/",
            "Content": "Il nuovo anno è iniziato da pochi giorni, ma per molti giovani i banchi di scuola sono un lontano ricordo: secondo l'ultima elaborazione compiuta dall'Ufficio studi della Cgia su dati Eurostat e Istat, ben 431mila hanno deciso da tempo di non andarci più. Sono persone in età tra i 18 e i 24 anni che nel 2023 hanno dichiarato di aver abbandonato prematuramente la scuola; al più hanno conseguito la licenza di terza media, ma successivamente non hanno concluso nemmeno un corso di formazione professionale della durata superiore a 2 anni e in questo momento non frequentano alcun corso scolastico o formativo. Insomma, sono giovani che a mala pena hanno assolto l'obbligo scolastico. La povertà educativa Un tema, quello della povertà educativa, sottolinea la Cgia, molto sentito nel Mezzogiorno, ma con una presenza altrettanto preoccupante anche in alcune aree geografiche del Nord. E sebbene in questi ultimi anni sia in diminuzione la percentuale a livello nazionale di coloro che in età tra i 18 e i 24 hanno abbandonato gli studi sul totale della popolazione corrispondente, rimane una criticità che colpisce in particolare i giovani con alle spalle famiglie caratterizzate da un forte disagio sociale e/o alle prese con seri problemi economici. “Relegati ai margini del mercato del lavoro” E' evidente - spiega la Cgia - che \"nei prossimi anni questi ragazzi faranno molta fatica a trovare un'occupazione di qualità e adeguatamente retribuita; le sfide lanciate dai cambiamenti epocali in atto - come la transizione ecologica e quella digitale - non potranno che relegarli ai margini del mercato del lavoro, mettendo in difficoltà anche le imprese, che faticheranno ancor più di quanto non stiano facendo adesso a reperire tantissime figure altamente specializzate che raggiungono queste competenze dopo aver conseguito un diploma presso un istituto professionale, un Its o una laurea presso un politecnico\"."
        },
        {
            "Title": "Condominio moroso a Genova, Iren stacca l'acqua: centinaia di residenti a secco da martedì",
            "Source": "Repubblica",
            "Date": "2024-09-20",
            "Link": "https://genova.repubblica.it/cronaca/2024/09/20/news/condominio_moroso_a_genova_iren_stacca_l_acqua_centinaia_di_residenti_a_secco_da_martedi-423511288/",
            "Content": "Un intero complesso condominiale senz’acqua. Niente doccia, nessuna possibilità di bere dal rubinetto, di cucinare. Da due giorni e mezzo. “Sono qui con mia nipote di nove anni – racconta sul pianerottolo Romana Pombilio - da martedì sera andiamo avanti con le bottiglie di minerale”. Da portare sulle spalle, perché nella scala F non c’è l’ascensore, e già per arrivare in Salita San Nicolosio numero 8 c’è un saliscendi di creuze da percorrere. “Nemmeno un avviso, un cartello, nulla”, si arrabbia Stefano Gaggero, uno dei residenti di questo grande complesso condominiale che si apre dietro al portone accanto alla chiesa, e infatti in passato era un convento. Centinaia di condomini, tra cui anziani e bambini, vivono con i rubinetti a secco da quasi tre giorni. Iren, infatti, ha staccato l’acqua. La causa? Morosità: bollette non pagate per decine di migliaia di euro. “Ma l’acqua è un bene primario”, rimarca un’altra inquilina, questa volta della scala A, Nadia Lam. Nadia abita qui in affitto: “Noi cosa c’entriamo? Io ho un figlio di sedici anni, mia sorella uno di sette. Non è giusto. E non è la prima volta che succede”. Sì, perché l’acqua è stata staccata anche nell’agosto scorso. Per quasi cinque giorni. Iren, contattata da Repubblica, spiega che il provvedimento è “una estrema ratio: quando si arriva a questo punto è perché ci sono stati ripetuti avvisi di sollecito di pagamento all’amministratore del condominio, attraverso raccomandata, e un paio di avvisi di chiusura. Ma se viene sanato parzialmente il debito e sottoscritto un piano rientro, riapriamo l’acqua. Ed è quello che sta accadendo in queste ore”. Durante il nostro sopralluogo, nel pomeriggio di giovedì 19 settembre, alcune scale iniziavano in effetti a veder scorrere qualche goccia dai rubinetti degli alloggi. Gli inquilini della scala F, invece, ancora nulla. “Non siamo un condominio di pirati – riflette Stefano Gaggero – questo complesso è per oltre due terzi di un unico proprietario. Ci sono molti inquilini in affitto, persone con un backround migratorio. È una follia che debbano rimetterci le persone che abitano qui. L’acqua è vitale. L’amministrazione condominiale tappezza sempre le bacheche di avvisi ma non ci ha avvertito nessuno, e alle mie richieste ripetute di informazioni all’amministratore non ho ricevuto alcuna risposta. È assurdo. Io in questi giorni mi lavo da amici, oggi da mia madre. Non si può cucinare. I miei vicini hanno dei bambini piccoli, è inaccettabile”."
        },
        {
            "Title": "Idrogeno verde, la Spagna punta a diventare il primo produttore Ue",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/energitalia/trasformazione/2024/09/18/news/idrogeno_verde_la_spagna_punta_a_diventare_il_primo_produttore_ue-423508034/",
            "Content": "La Spagna, già leader in Europa nel settore delle fonti rinnovabili con oltre il 50% di energia generata da eolico e fotovoltaico, si candida a diventare il maggiore produttore europeo di idrogeno verde nel giro di sei anni. Di questo è convinto Rystad Energy, think tank norvegese, che ha analizzato i piani di sviluppo e gli investimenti del Paese iberico in questo specifico settore stimando che la sua produzione, tramite elettrolizzatori, può raggiungere fino a 5 GW di idrogeno verde entro il 2030. Ma l’asticella potrebbe addirittura alzarsi fino a 11 GW, il target previsto dalla Spagna, che è il più alto nell’Unione europea, a patto che le ambizioni del Paese vengano supportate da ingenti programmi di aiuti e sovvenzioni. La Germania segue a ruota con un obiettivo di 10 GW entro il 2030. Anche se ad oggi, secondo Rystad Energy, il potenziale tedesco può raggiungere al massimo una produzione di idrogeno verde fino a 4,5 GW, cioè quasi la metà di quanto stimato in precedenza. Sulla Spagna, le previsioni dell’istituto norvegese sono calcolate sulla base dei progetti in pipeline. Il primo, forse il più conosciuto, è quello del gruppo Iberdrola che prevede di produrre idrogeno verde a Puertollano, nella regione Castilla-La Mancha, da destinare al processo industriale di un vicino impianto di produzione di fertilizzanti della corporation chimica Fertiberia. Progetto che la Banca europea degli investimenti (Bei) e l’ente spagnolo Instituto de Crédito Oficial (Ico) hanno finanziato con quasi 90 milioni di euro, di cui 53 milioni erogati da Bei con un “green loan” e il resto stanziato da Ico con un prestito. Fondi che Iberdrola sta utilizzando per sviluppare un impianto dotato di pannelli fotovoltaici da 100 MW di capacità, di una batteria da 20 MWh e di un elettrolizzatore da 20 MW, uno dei più grandi di tutto il Paese e il primo che lavorerà al servizio di un impianto industriale. Anche la Banca europea dell’idrogeno (Ehb) ha scommesso sulla Spagna, finanziando tre progetti selezionati tramite un’asta pilota che ha raccolto 132 offerte da altrettanti progetti situati in 17 Paesi Ue, che sommanti tutti insieme attiverebbero una capacità d’elettrolisi installata di 8,5 GW. Il finanziamento dell’Ehb si aggiunge al pacchetto di aiuti pubblici da 794 milioni di euro (885 milioni di dollari), stanziati nell'ambito del programma Ipcei Hy2Use dell’Ue, che punta a supportare le infrastrutture legate all’idrogeno, tra cui elettrolizzatori su larga scala e reti di trasporto per la produzione, lo stoccaggio e la distribuzione di idrogeno a basse emissioni di carbonio. In più, l’industria spagnola dell’idrogeno beneficerà di un programma di sussidi da 2,3 miliardi di euro di recente annunciato dal governo, di cui 1,2 miliardi di euro saranno dedicati allo sviluppo di hub per la produzione di idrogeno green e 750 milioni di euro al rafforzamento della filiera nazionale di fornitura di tecnologie per l’industria di settore. “La Spagna sta diventando un attore chiave nel mercato europeo dell’idrogeno, ma deve ancora delineare i piani per generare la domanda interna. A differenza della Germania, che ha fissato obiettivi ambiziosi e si classifica al secondo posto per capacità produttiva, la Spagna potrebbe diventare un esportatore netto di H2, proprio verso la Germania che deve affrontare sfide più difficili, dovute a condizioni meno favorevoli per le energie rinnovabili. Cogliere questa opportunità potrebbe non solo avvantaggiare la Spagna, ma anche posizionarla come un punto di svolta nel panorama regionale dell'idrogeno”, sottolinea Minh Khoi Le, responsabile della ricerca sull'idrogeno di Rystad Energy. Nell’asta pilota di Ehb, lanciata il 23 novembre 2023 e chiusa l’8 febbraio 2024, le 132 offerte presentate avevano un prezzo che variava da 0,37 a 0,48 € a chilogrammo (Kg) per la produzione di idrogeno Rfnbo (Renewable fuel of non-biological origin), cioè combustibile rinnovabile di origine non biologica, come definito nella direttiva sull’energia rinnovabile 2018/2021, e la produzione di idrogeno grigio. Di questi, tredici progetti sono risultati ammissibili ma solo sette, di cui tre spagnoli, sono stati realmente selezionati in base al prezzo offerto e sulla base degli altri requisiti di qualificazione, cioè la rilevanza rispetto agli obiettivi dell’asta e la qualità tecnica, finanziaria e operativa. Dovranno tutti iniziare a produrre idrogeno rinnovabile entro un massimo di 5 anni dalla firma del grant agreement, prevista entro il prossimo novembre. I sette progetti selezionati hanno ricevuto sovvenzioni tra 8 e 245 milioni di euro, quasi 720 milioni in tutto. In particolare, segnala Rystad Energy, le offerte spagnole si sono distinte per il costo medio livellato di produzione dell’energia più basso rispetto ai diretti concorrenti, grazie ai costi inferiori che il Paese paga per produrre energia da fonti rinnovabili. Uno dei progetti spagnoli selezionati da Ehb è “Hysencia” di DH2 Energy, con una capacità d’elettrolisi installata di 35 MW a 0,48 € a chilogrammo per 17.000 tonnellate di idrogeno in 10 anni. La richiesta di finanziamento è di 8,1 milioni di euro. Situato ad Argon, il progetto ha di recente superato l’esame di valutazione d’impatto ambientale. Con gli incentivi, il costo livellato dell’idrogeno prodotto dall’impianto è stimato a 6,24 € per chilogrammo. DH2 Energy collaborerà con ArcelorMittal e Fertiberia, che utilizzeranno l'idrogeno rispettivamente nell'industria siderurgica e dei fertilizzanti. Il secondo progetto spagnolo selezionato nell’asta pilota di Ehb è “El Alamillo H2” di Benbros Energy, con una capacità d’elettrolisi installata di 60 MW a 0,38 € per chilogrammo. La richiesta di finanziamento è di circa 24,6 milioni di euro per 65.000 tonnellate di H2 in 10 anni. Con gli incentivi, il costo livellato dell’idrogeno prodotto dall’impianto è stimato a 5,80 € per chilogrammo, con dettagli sugli accordi di prelievo non ancora disponibili. L'ultimo progetto spagnolo è “Catalina” di Renato PtX, con una capacità d’elettrolisi installata di 500 MW a 0,48 € a chilogrammo per 480.000 tonnellate di idrogeno prodotto in 10 anni. Il progetto prevede di sviluppare 1,1 GW di energia solare ed eolica combinata e sarà collegato a un impianto di ammoniaca verde tramite una conduttura di idrogeno lunga 221 chilometri. Con gli incentivi, il costo livellato dell'idrogeno prodotto dall’impianto è stimato a 4,61 € per chilogrammo. Il progetto punta a produrre 84.000 tonnellate di idrogeno verde e 247.000 tonnellate di ammoniaca rinnovabile, utilizzando 504 MW di eolico terrestre e 571 MW di solare fotovoltaico, con Fertiberia come principale acquirente per la produzione di fertilizzanti. Inoltre, segnala ancora Rystad Energy, il ministero spagnolo della Transizione ecologica ha di recente annunciato nuove risorse in arrivo per 1,2 miliardi di euro, finanziati interamente tramite il Recovery and Resilience Facility (Rrf). Risorse che saranno destinate a progetti legati all’idrogeno verde su larga scala e alla realizzazione di potenti installazioni di elettrolizzatori. Il lancio del programma è previsto nell'ultimo trimestre del 2024, e punta a sviluppare nuovi hub e centri di ricerca sull’H2. Per qualificarsi al finanziamento, i candidati devono garantire l'impegno ad acquistare almeno il 60% della loro produzione di idrogeno, avere una capacità installata minima di 100 MW e garantire che l'idrogeno sia prodotto da fonti rinnovabili. Devono inoltre soddisfare criteri aggiuntivi, tra cui la promozione della creazione di posti di lavoro, l'uguaglianza di genere, lo sviluppo socioeconomico, le piccole e medie imprese, le pratiche di economia circolare e la riduzione delle emissioni. I progetti possono riguardare più siti situati entro 100 chilometri di distanza e possono ricevere fino a 400 milioni di euro ciascuno."
        },
        {
            "Title": "Giornalismo, riparte a Roma il master Lumsa",
            "Source": "Repubblica",
            "Date": "2024-09-20",
            "Link": "https://www.repubblica.it/scuola/2024/09/16/news/giornalismo_master_lumsa_roma_2024-423504227/",
            "Content": "Web, televisione, radio, carta stampata, videoinchieste, podcast, reel. Una full immersion in una vera redazione multimediale per accedere dopo due anni agli esami di Stato da giornalista professionista. Giunge alla ottava edizione il Master in giornalismo della LUMSA di Roma, uno degli undici in Italia convenzionati con l’Ordine nazionale dei giornalisti, diretto da Carlo Chianura e Fabio Zavattaro. Le iscrizioni ai test di ingresso potranno essere inviate entro il 30 settembre 2024 via mail, come spiegato sul bando pubblicato sul sito www.lumsanews.it. Entro la fine di ottobre ci sarà l’inizio del biennio. La LUMSA garantisce borse di studio totali per un importo superiore a quello stabilito dall’Ordine dei giornalisti. Sul versante didattico l’offerta formativa prevede oltre 40 insegnamenti tecnico-professionali per un totale di 660 ore, unite a 1.400 ore di praticantato, cui si sommeranno attività seminariali con importanti protagonisti dell’informazione. Per ciascun anno di corso sono poi previsti stage di due-tre mesi nelle più importanti testate italiane. L’attività ha come fulcro il sito www.lumsanews.it, vera piattaforma multimediale del lavoro del Master, Il sito è una vera piattaforma multimediale del lavoro del Master, sulla quale hanno trovato spazio, nell’ultimo biennio, più di 2.000 tra articoli e inchieste, 80 video, 130 edizioni tra giornali radio e telegiornali, 150 reel e una presenza costante sui principali social media. Questa attività ha ottenuto negli ultimi anni riconoscimenti all’esterno del Master, con l’assegnazione di 20 importanti premi giornalistici. In definitiva, l’obiettivo perseguito è la crescita professionale dei praticanti, allo scopo di dare loro un vantaggio determinante nella competitività che li aspetta nel mondo del lavoro. L’Ordine dei giornalisti ha espresso nelle sue visite ispettive un giudizio “più che positivo” sul Master LUMSA. In un sondaggio sottoposto agli ex allievi che hanno frequentato il Master negli ultimi 10 anni, è emerso che il 77,8% degli intervistati ha trovato lavoro come giornalista entro un anno dal conseguimento del diploma. Il 50% ha avviato un rapporto professionale con la testata dove ha svolto uno degli stage formativi durante i due anni di corso."
        },
        {
            "Title": "Boxe, Usyk arrestato in Polonia. Poi il rilascio: “E’ stato solo un malinteso”. Zelensky: “Deluso dalle autorità polacche”",
            "Source": "Repubblica",
            "Date": "2024-09-20",
            "Link": "https://www.repubblica.it/sport/vari/2024/09/18/news/boxe_usyk_arresto_polonia_zelensky-423507633/",
            "Content": "Arresto e incidente diplomatico per il campione del mondo dei pesi massimi (Wba, Wbc e Wbo) Oleksandr Usyk. Il pugile ucraino è stato arrestato in Polonia, all'aeroporto di Cracovia. Poi, come ha fatto sapere lui stesso, è stato rilasciato. \"Cari amici: si è verificato un malinteso. È stato risolto rapidamente. Grazie a tutti coloro che si sono preoccupati. Grazie ai diplomatici ucraini per l'efficiente supporto e alla polizia polacca per aver svolto i propri obblighi\". Boxe, Usyk batte Fury ai punti: dopo 25 anni i pesi massimi hanno un solo re. Zelensky: “Gli ucraini sanno colpire duro” Luigi Panella 19 Maggio 2024 La moglie di Usyk: “Niente di criminale, tutto sarà spiegato” Anche la moglie di Usyk ha pubblicato su Instagram un post assicurando che \"va tutto bene. Oleksandr spiegherà tutto. Niente di criminale\". Ricordiamo che Usyk difenderà il suo titolo il prossimo 21 dicembre a Riad nell’attesissima rivincita contro Tyson Fury Zelensky: “Deluso dall’atteggiamento delle autorità polacche” Il presidente ucraino Volodymyr Zelensky, su X, ha manifestato tutto il suo disappunto per quanto accaduto. \"Ho parlato con Oleksandr Usyk al telefono dopo che è stato arrestato. Sono deluso da questo atteggiamento nei confronti del nostro cittadino e campione. Ho incaricato il ministro degli Esteri e quello degli Interni di esaminare immediatamente tutti i dettagli dell'incidente all'aeroporto di Cracovia\"."
        },
        {
            "Title": "Via libera Ue su Mediolanum I Berlusconi possono restare",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/19/news/banca_mediolanum_corte_ue_bce_berlusconi-423509137/",
            "Content": "MILANO — Una giornata di festa in casa Fininvest, dove da una parte la Corte di giustizia europea dà ragione alla holding dei Berlusconi sul caso Mediolanum, autorizzandola a non vendere il suo 30,08% della banca, e dall’altra i risultati danno ragione alla strategia impostata da Pier Silvio Berlusconi che ha trasformato Mediaset in Mfe, una tv paneuropea crossmediale, che ieri ha annunciato una semestrale superiore alle attese e all’andamento del comparto media, e che è stata festeggiata in Borsa con un rialzo delle azioni Mfe di serie A del 14% e di quelle di serie B con voto maggiorato del 15,2%. La tv commerciale in Europa Mediaset batte le attese: più utili e meno debiti nel primo semestre per Mfe Sara Bennewitz 19 Settembre 2024 «Oggi è il giorno della vittoria. Una vittoria davvero totale, che fa piazza pulita di 10 anni di iniziative ingiuste e prive di fondamento – ha detto Marina Berlusconi, presidente di Fininvest, in merito alla sentenza della Corte Ue che ha annullato la decisione della Bce, allora presieduta da Mario Draghi, che limitava i diritti della holding in Mediolanum per i requisiti di onorabilità del padre Silvio Berlusconi - Comunque si guardi questa vicenda finalmente possiamo dire che giustizia è fatta, in onore di Silvio Berlusconi, uno dei più grandi geni imprenditoriali della storia italiana ed europea». Nessuna vendita di Mediolanum La Corte Ue ha poi ritenuto che l’insieme del provvedimento della Banca d’Italia del 2014 (che aveva ordinato la vendita di un 20% di Mediolanum) e della sentenza del Consiglio di Stato del 2016 (che invece aveva annullato tale provvedimento), non avesse determinato l’acquisto di una nuova partecipazione e che dunque non fosse necessaria una nuova autorizzazione. Morale Fininvest non è obbligata a cedere le sue azioni in Mediolanum, che sono un importante fonte di dividendi per la holding (120,9 milioni l’incasso del 2023). Flusso finanziario che nei giorni scorsi è stato sottolineato quando è tornata l’ipotesi di un prelievo sui profitti delle banche per sostenere la manovra 2025. La contrarietà di Forza Italia alla misura è stata messa in relazione proprio con la partecipazione dei Berlusconi in Banca Mediolanum. Fino alla sospensione i rappresentanti di Fininvest hanno avuto posti in cda, ma per ora i Berlusconi non entreranno nel board dell’istituto gestito da Massimo Doris. Francesca Pascale: “Pronta a candidarmi con il partito giusto. Il primo bacio? Alla prof di educazione fisica” a cura della redazione Politica 19 Settembre 2024 Uitili sopra le attese per Mfe Mfe-MediaforEurope chiude invece il primo semestre con un utile netto in crescita del 20,2% a 104,7 milioni, molto superiori alle attese, a fronte di ricavi su del’7,8% a 1,47 miliardi. «Mfe è un modello unico in Europa- ha commentato l’ad Pier Silvio Berlusconi - Grazie alla dimensione internazionale del Gruppo, una diversificazione geografica che attutisce gli squilibri nei diversi mercati, e grazie al nostro sempre più evoluto sistema crossmediale, anche questo semestre abbiamo ottenuto risultati al di sopra di ogni previsione. In un periodo che ha visto anche a livello internazionale flettere i conti di tutto il settore media, con drastici tagli all’occupazione, Mfe registra una costante crescita in termini di raccolta pubblicitaria, di redditività e di utili». Marta Fascina compra una casa dai Berlusconi per il fratello: l’appartamento da 1,2 milioni nel sogno immobiliare del cavaliere a Milano 2 di Rosario Di Raimondo 19 Settembre 2024 L’Italia resta al centro della crescita Il motore della crescita della redditività resta l’Italia, dove il risultato operativo nel semestre è salito del 53,5% a 59,9 milioni, mentre in Spagna l’ebit è sceso del 6% a 76,3 milioni. L’effetto combinato di più utili e una forte attenzione ai costi, ha fatto lievitare i flussi di cassa a 240,8 milioni, riducendo il debito a fine giugno a 662 milioni (dai 902,8 di fine anno). Marina Berlusconi: “Non c’è nessuna trama politica contro Tajani o Meloni” 18 Settembre 2024 Raccolta in crescita nei nove mesi Come se non bastasse, Mfe ha detto che l’andamento della raccolta dei primi 9 mesi è positivo come i primi sei. Con meno debiti e più utili Mfe avrà poi le spalle più forti per affrontare un’eventuale battaglia in Germania per il controllo di ProsiebenSat (di cui ha il 29,9%). Tanto più che la prima tv tedesca da mesi promette dismissioni degli asset non strategici per ridurre i debiti, ma ancora alle parole non sono seguiti i fatti."
        },
        {
            "Title": "Tupperware, è fallimento: lo storico marchio di contenitori in bancarotta",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/18/news/tupperware_fallimento_marchio_contenitor_rosso_fino_a_10_miliardi-423507069/",
            "Content": "Il colosso dei contenitori per alimenti Tupperware potrebbe scomparire. In difficoltà da anni, la multinazionale americana produttrice dei celebri contenitori di plastica per il cibo, che sono ormai parte della vita quotidiana di molti, ha annunciato di aver avviato una procedura fallimentare. \"Per diversi anni la situazione finanziaria della società è stata gravemente colpita da un difficile contesto macroeconomico\", ha affermato Laurie Ann Goldman, ceo dell'azienda che ha presentato istanza di protezione ai sensi del Capitolo 11, la legge americana sui fallimenti. \"Abbiamo quindi esplorato diverse opzioni strategiche e considerato\" che assoggettarsi alla legge sulla tutela dai fallimenti fosse \"il risultato migliore\", perché avrebbe dovuto \"fornirci la flessibilità essenziale\" per la trasformazione digitale e tecnologica della nostra società, spiega l'amministratore delegato negli atti della procedura fallimentare. Dai “party” per le vendite all’emancipazione femminile: la parabola di Tupperware, marchio dei contenitori di cibo che ha fatto storia di Jeanne Perego 18 Settembre 2024 Il gruppo con sede a Orlando, in Florida, ha dichiarato di voler continuare a lavorare durante la procedura e intende seguitare a pagare dipendenti e fornitori, precisa inoltre la Goldman. Nei documenti depositati alla Corte fallimentare del Deleware, Tupperware stima i suoi beni (attività) tra 500 milioni e un miliardo di dollari e le passività (capitale e debiti) tra uno e dieci miliardi. Elenca inoltre tra 50.000 e 100.000 creditori. Multilevel marketing, come funziona e perché sta mandando in bancarotta molti americani Giuliano Aluffi 22 Aprile 2024 Ieri, a Wall Street il titolo è stato sospeso. A metà agosto, il gruppo ha spiegato che stava ancora \"affrontando notevoli problemi di liquidità\" e aveva \"dubbi sulla propria capacità di continuare la propria attività\". Da sempre sinonimo di conservazione degli alimenti, il marchio Tupperware, icona internazionale al punto che il nome viene usato per riferirsi a un qualsiasi contenitore di plastica, è gravata da anni da debiti per diverse centinaia di milioni di dollari e ha dovuto ristrutturare i propri impegni finanziari per la prima volta nel 2020. Il gruppo non pubblica i conti dal 2022, anno in cui il fatturato è sceso a 1,3 miliardi di dollari, ovvero il 42% in meno rispetto a cinque anni prima. Le radici dell'azienda risalgono al 1946, quando il chimico Earl Tupper \"ebbe una scintilla di ispirazione mentre creava stampi in una fabbrica di materie plastiche subito dopo la Grande Depressione\", si legge sul sito web di Tupperware. \"Se fosse riuscito a progettare una chiusura ermetica per contenitori di plastica, come quelli di una lattina di vernice, avrebbe potuto aiutare le famiglie stanche della guerra a risparmiare denaro sui costosi sprechi alimentari\". Nel corso del tempo, i contenitori di plastica ermeticamente sigillati di Tupper sono diventati anche associati ai Tupperware Party, dove gli amici si riunivano in casa con cibo e bevande mentre un rappresentante dell'azienda mostrava gli articoli. Nel 2017 l'azienda contava ancora oltre tre milioni di questi 'ambasciatori' in tutto il mondo."
        },
        {
            "Title": "MotoGp, diretta tv e streaming Gp Emilia-Romagna: dove vederlo e a che ora",
            "Source": "Repubblica",
            "Date": "2024-09-20",
            "Link": "https://www.repubblica.it/sport/moto-gp/2024/09/20/news/motogp_gp_emilia_romagna_2024_orari_dove_vedere_tv-423509959/",
            "Content": "•Evento: Gp Emilia-Romagna •Data: domenica 22 settembre 2024 •Dove: Misano (Rimini) •Orario Sprint Race: sabato alle 15:00 •Orario Gara: domenica alle 13:00 •Diretta tv: Sky Sport Uno (201), Sky Sport MotoGp (208), Tv8 Misano atto secondo. A due settimane dal Gran Premio di San Marino e della Riviera di Rimini, la MotoGp riparte per il 14° appuntamento stagionale da dove si era fermata. Si corre il GP dell'Emilia-Romagna, che ha sostituito in calendario la tappa in Kazakhistan, cancellata per problemi logistici. La sfida sul circuito dedicato a Marco Simoncelli si preannuncia molto serrata e non riguarda solo Martin e Bagnaia, separati da appena 7 punti in classifica a favore dello spagnolo. C'è infatti anche Marc Marquez che cerca il terzo successo consecutivo per inserirsi clamorosamente nella lotta al titolo. Marquez, la vittoria a Misano e i fischi dei tifosi. “Sulla Ducati come quando guidavo la Honda” Massimo Calandri 09 Settembre 2024 Dove vedere il Gp dell'Emilia-Romagna e a che ora Tutto il weekend del Gran Premio dell'Emilia-Romagna sarà trasmesso su Sky sui canali 201 (Sky Sport Uno) e 208 (Sky Sport MotoGP) e su TV8 (canale 8 del digitale terrestre e 125 del decoder Sky). Sabato alle ore 10:50 sono in programma le qualifiche ufficiali, mentre alle 15:00 scatterà la Sprint Race (entrambi gli appuntamenti visibili anche in chiaro e in diretta su TV8). La gara della MotoGp inizierà domenica 22 settembre alle ore 13:00 e sarà visibile in diretta sui canali della piattaforma satellitare e, in chiaro e differita, su TV8 alle 16:00. Sempre domenica alle 10:00 ci sarà la gara della Moto3, mentre alle 11:15 inizierà quella della Moto2. Anche queste gare potranno essere visibili in differita su TV8 rispettivamente alle 13:00 e 14:20. Gp dell'Emilia-Romagna in diretta streaming Per vedere il Gran Premio in streaming, Sky permette la visione su Sky Go e Now. Basterà collegarsi da pc o dispositivi mobili come smartphone e tablet. Disponibile anche la diretta gratuita sul sito skysport.it e sul canale YouTube di Sky Sport. Telecronisti per il Gp dell'Emilia-Romagna La telecronaca del Gran Premio dell'Emilia-Romagna sarà affidata a Guido Meda, che sarà accompagnato dal commento di Mauro Sanchini."
        },
        {
            "Title": "Alluvione in Emilia: racconto d’autore di Cristiano cavina",
            "Source": "Repubblica",
            "Date": "2024-09-20",
            "Link": "https://bologna.repubblica.it/cronaca/2024/09/20/news/maltempo_emilia_romagna_cosa_e_successo-423510641/",
            "Content": "Sono le tre di notte e me ne vado in giro per la Filanda Vecchia con una chalopette o come si scrive di jeans che portavo all'itis e un ombrello rosso che ha questa capacità di nebulizzarmi in faccia ogni singola goccia di pioggia. Mi sta anche sui maroni perchè quando lo uso sembra che piova più forte, fa un crepitio di mitragliatrice. Abbiamo duemila ombrelli e non ce n'è uno che funzioni. Ogni tanto prego che smetta, ma tanto so che troppe gliene ho combinate al mio Dio perchè se ne stia lì ad ascoltare me. Ho una postazione da vedetta davanti all'uscio rialzato di casa - che sono tre - due rasoterra e questo - puntata diritto al tombino. Uscirà da lì, e poi da dietro, i garage dei palazzi interrati. Ognuno c'ha la sua unità di misura per il terrore; la mia sono tre tombini davanti a dei garage. Li sbircio dalla finestrella basculante del bagno del piano di sotto. Il termometro della nostra sventura. L'acqua del Lamone esce giallastra, con il suo odore di panni asciugati male e cose morte. Allerta meteo in Emilia-Romagna: le news in diretta Faenza, la situazione dopo l'alluvione: cos'è cambiato dal 2023 Treni cancellati in Emilia Romagna dopo l’alluvione Previsioni meteo: è allerta rossa con il ciclone Boris La gelatina del Lamone Non si muove neanche come un liquido, è una gelatina. Una specie di medusa.E pensare che non ci pensavo proprio a rialluvionarmi, almeno fino alle cinque del pomeriggio, nonostante l'avviso della chiusura delle scuole, che già di per sè non suona bene abbinato all'allerta meteo. Olli era a giocare dall'amica Francy, Dedi era lì in casa a giocare con le sue cose, in cui ci sono sirene, mostri vari, cagnolini e fidanzati che quando si devono baciare va a nascondersi sotto a un tavolo in salotto e glielo fa fare come fosse un gran segreto. Non vedo una chiamata di mia mamma e di Loson, da Casola. Mia mamma mi chiama solo per comunicarmi qualche funerale, gli anziani con cui sono cresciuto, cose così. Loson non mi chiama mai. Provo, non mi risponde nessuno. Guardo la pagina facebook di mia mamma, di solito ci mette un piccolo pensiero per il morto, qualche Padre Pio assortito, Madri Terese di Calcutta. C'è una serie di foto sfocate del rio dietro casa sua. I pollai di Ilario non si vedono. Completamente sommersi dall'acqua. Quella di Casola è diversa da quella di Faenza, è più marroncina, che è il colore del sangue delle colline. 'Rio straripato visto da casa mia' ha scritto.Le faccio una videochiamata e risponde. Non ha ancora imparato a gestirle, tiene il telefono in un modo che si vede un ciuffo di capelli e il soffitto, sembra una noce di cocco. Mi dice che è un disastro, che non sa come fare a salvare i pulcini e che ha perso il galletto nuovo. Io preferisco non crederci che è un disastro. Ma ho già quel vuoto alla pancia che andrà malissimo. Così quando vado a prendere Olli e la riporto a casa, vado a vedere del Lamone dietro casa, oltre il passaggio a livello. (agf) Stanchezza e paura Il Lamone scorre quieto e basso tra le due sponde, che mi sembrano immense. Non come un anno fa che era già raso al colmo. C'è anche un signore con un furgoncino, un idraulico credo, guardiamo l'acqua compiaciuti, neanche diciamo di che cosa, perchè è evidente che ce la facciamo sotto e cerchiamo ciascuno rassicurazione nell'altro. Non sposto neanche la macchina dal parcheggio davanti casa. Poi non lo so, vedo un video sui social, guardo la cartina della Romagna che ho appeso all'ingresso, mi commuovo, e sposto la macchina davanti al magazzino dei cinesi, come maggio dell'anno scorso. In macchina c'è l'ombrello rosso. Quando torno a piedi a casa sono mizzo. Vado in bagno, faccio la doccia, non vorrei neanche guardarci, ma mi cade l'occhio. Ognuno c'ha la sua misura della sua solitudine. Una lingua gialla che striscia fuori dai tombini. Ci risiamo. E mi viene una roba che io non so se proverò mai più in vita mia, spero di no, una stanchezza delle sfighe del mondo, che le mie non sono neanche grandi, ma quelle da cui l'essere umano è tartassato, a prescindere da colpe, polemiche, cazzi vari, intendo l'essere umano che considera la sua casa, con le sue figlie che guardano Rio 2 sul divano nuovo che presto potrebbe essere da buttare, nel suo salotto che si era allagato l'anno prima. Una stanchezza e una paura che inizio a spostare tutto sulle scale, quello che si può, che uno dovrebbe prendere l'essenziale ma alla fine l'essenziale salta fuori che è qualcosa che non varrebbe un accidente per nessuno tranne che per te, la chitarra di tuo figlio maggiore quando era piccolo che sembra una reliquia, la casa di legno delle bambole con le porte che non si chiudono più che sarebbe da buttare da anni, un astuccio con penne che non usi da secoli ma quando lo vedi ti sembrerebbe di lasciare un bambino nel Titanic che affonda. Le vertigini E lì sono i momenti in cui hai la vertigini su come davvero deve essere la sventura grossa, quelli che devono correre sul tetto ad aspettare l'elicottero lasciano tutto indietro. Tutto. Come sovversivi braccati dalla dittatura. In esilio, senza sapere se hai chiuso il gas uscendo. E per questo non riesco a stare fermo di vedetta, giro, faccio la ronda alla Filanda Vecchia, vado a prendere una pizzetta e un estathè al limone dai Servadei e prego che quella creatura giallastra non si allunghi oltre dai tombini sull'asfalto lucido e nelle nostre vite, e invece figurati se da retta, viene su, e se non tengono gli argini? dove arriverà? Non ho portato i salvagenti al primo piano come l'altra volta per le bimbe, idiota che sono. Avere quell'odore per mesi in casa, panni asciugati male e cose morenti. Inizia a girare qualche elicottero, una sirena lontana, piove dal paleolitico e non smetterà mai. Per favore, dico al mio Dio, basta, ma sarà impegnato altrove oppure ho sbagliato mire e l'ho detto a sto accidente di ombrello rosso, ma figurati chi sta ad ascoltare i patacca che siamo qua. Ci salviamo di una spanna. Gli argini tengono botta. I tombini non smettono di scolare. L'acqua corre verso la bassa. Il Senio di Casola veniva giù che pareva il Rio delle Amazzoni. Ho amici giù. Parenti. Un'altra volta no. Un messaggio di mia mamma. Ha salvato i pulcini, ci ha messo un tronco in cui appollaiarsi con l'acqua che gli passa sotto. Il galletto non si sa. Ma confida che salterà fuori quel furbetto, prima o poi."
        },
        {
            "Title": "Insegnanti di sostegno: la manifestazione davanti al Ministero di genitori e docenti contro le riforme annunciate da Valditara",
            "Source": "Repubblica",
            "Date": "2024-09-20",
            "Link": "https://www.repubblica.it/scuola/2024/09/04/news/insegnanti_di_sostegno_la_manifestazione_davanti_al_ministero_di_genitori_e_docenti_contro_le_riforme_annunciate_da_valdita-423478739/",
            "Content": "Il Cds, Comitato docenti di sostegno, e i comitati dei genitori degli studenti con disabilità hanno organizzato una manifestazione per oggi, 4 settembre, dalle 15:00 alle 19:00, presso il ministero dell’Istruzione a Roma. Il video di Valditara Proprio oggi in un video sui social postato dal ministro dell'Istruzione Giuseppe Valditara in occasione dell'inizio del nuovo anno scolastico ha detto che “si apre con tante novità: la riforma in via sperimentale dei tecnici professionali, per offrire una formazione più moderna e mettere più in collegamento la scuola con il mondo del lavoro. Entra a pieno regime il docente tutor e il docente orientatore che ha già iniziato a operare lo scorso anno scolastico. Partirà a settembre anche un grande piano di orientamento che coinvolgerà le famiglie in tutte le scuole per poter fare scelte adeguate. Poi ancora le nuove linee guida sull'educazione civica, per far conoscere la nostra Costituzione a 360 gradi: insegna valori meravigliosi\". La carta docente da quest’anno può essere ridotta da 500 a 420 euro. Cosa succede per i precari della scuola 04 Settembre 2024 \"I genitori potranno scegliere la continuità didattica per il sostegno” \"Dobbiamo rispettare la proprietà pubblica e privata - osserva ancora il ministro - l'educazione al rispetto passa dalla centralità della responsabilità individuale, non deve esserci solo il primato della responsabilità collettiva come si è detto in passato. Proprio perché vogliamo includere e non fare differenze, abbiamo pensato ai corsi potenziati di italiano per gli studenti stranieri, per realizzare veramente una scuola efficace. I genitori potranno scegliere la continuità didattica per il sostegno ed oltre 85 mila docenti sul sostegno avranno formazione specialistica\". \"Così non c’è inclusività” E proprio su quest’ultimo punto si concentra la protesta: le politiche educative del ministro Valditara sono infatti considerate inadeguate per garantire un’istruzione di qualità inclusiva. Tra i principali punti sollevati: la precarietà dei docenti di sostegno (con gravi conseguenze sulla continuità didattica), la richiesta di una graduatoria permanente per il reclutamento dei docenti di sostegno, la formazione gratuita per i docenti, il blocco dell’immissione “a pettine” nelle Gps (Graduatorie Provinciali per le Supplenze) dei titoli in attesa di riconoscimento di equipollenza sia esteri che corsi Indire e la riconsiderazione dei punteggi per titoli e abilitazioni, per appianare le disparità create. “Basta con l’algoritmo per l’assegnazione delle cattedre: sulla nostra vita non può decidere un programma”. Le proteste dei precari della scuola di Salvo Intravaia 04 Settembre 2024 I sindacati che hanno aderito A partecipare alla manifestazione non solo i docenti di sostegno e i genitori degli studenti disabili ma anche i sindacati. La Flc Cgil parteciperà con una delegazione e afferma: “Ribadiamo la nostra contrarietà all’inserimento a pettine nelle Gps dei docenti con titolo di specializzazione conseguito all’estero ma non validato attraverso le previste procedure di riconoscimento. Chiediamo che venga implementata l’offerta formativa delle università relativamente ai Tfa sostegno (Tirocinio Formativo Attivo) e tarata sull’effettivo fabbisogno del sistema scolastico, abbassando i costi a carico dei docenti. Ma, soprattutto – continua il sindacato – , chiediamo che vengano convertite in organico di diritto le decine di migliaia di posti ‘in deroga’ e che su di essi vengano disposte le immissioni in ruolo”. \"Tutti hanno gli stessi diritti” “Tutte le alunne e gli alunni, ancor più quelli con disabilità, hanno diritto a percorsi scolastici di alto livello. Questi non saranno certamente garantiti dalla conferma dei supplenti a richiesta delle famiglie, con l’unico risultato di prorogare la precarietà, ma da una formazione qualificata e dalla stabilizzazione dei docenti”. La Gilda degli insegnanti Alla manifestazione ci sarà anche la Gilda degli Insegnanti: “Per risolvere il problema della stabilizzazione del personale qualificato, abbattere la piaga del precariato e dare continuità didattica specializzata, sarebbe opportuno – spiega il sindacato – convertire il più possibile i posti di fatto che intervengono in deroga in posti di diritto su cui assumere stabilmente in ruolo poiché ad oggi i 3/4 dei docenti specializzati sono precari”. I titoli di studio fasulli “Altro punto fondamentale riguarda la formazione professionale specializzata sul sostegno spesso legata al tema della mercificazione del titolo di accesso, e dunque per evitare che il docente ricorra a enti esteri, talvolta non accreditati, che rilasciano titoli fasulli o difficilmente riconoscibili a prezzi esorbitanti, bisognerebbe aumentare e rendere accessibili a tutti gli insegnanti curriculari interessati i corsi di specializzazione Tfa evitando i test di accesso e il numero chiuso ab origine”. Docenti specializzati per gli alunni con disabilità La Uil Scuola Rua, anch’essa presente, argomenta: “Bisogna garantire docenti specializzati a tutti gli alunni con disabilità e reclutati per diritto di graduatoria. Va superata l’attuale cattiva consuetudine di conseguire titoli all’estero, una scorciatoia che genera fratture tra il personale precario."
        },
        {
            "Title": "6 Nazioni 2020- I ruoli",
            "Source": "Repubblica",
            "Date": "2024-09-20",
            "Link": "https://www.repubblica.it/sport/rugby/2019/01/28/news/6_nazioni_2019_i_ruoli-217683490/",
            "Content": ""
        },
        {
            "Title": "Effetto Taylor Swift anche sulla politica monetaria: il tour in Uk potrebbe far slittare il taglio dei tassi",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/06/16/news/taylor_swift_rinvio_taglio_tassi_uk-423239280/",
            "Content": "MILANO – Può una popstar influenzare le strategia di politica monetaria di una delle più importanti banche centrali del mondo. Può, se si chiama Taylor Swift. Come riportato da Cnbc, che cita un report di TD Bank, la tapp del tour della cantante a Londra potrebbe infatti fare slittare il taglio dei tassi di interesse da parte della Bank of England. Il ciclone Taylor Swift si abbatte su Parigi e oscura le Olimpiadi: è boom di turisti “di lusso” dagli Usa dalla nostra corrispondente Anais Ginori 08 Maggio 2024 Effetti della 'Swiftlation', ovvero l’aumento dei prezzi che accompagna l’arrivo in città della star in occasione delle tappe del suo tour. Secondo gli analisti il passaggio di Taylor Swift potrebbe dare una grossa spinta all’economia spingendo la BoE a rinviare il taglio dei tassi di un mese. \"Un'impennata dei prezzi degli hotel potrebbe essere rilevante, aggiungendo temporaneamente fino a 30 punti all'inflazione dei servizi (+15 pb sul totale), anottano gli analisti. \"Anticipiamo un taglio in agosto, ma i dati dell'inflazione di quel mese potrebbero convincere la Bank of England a lasciarli invariati in settembre\", spiegano ancora L'effetto Swift sull'economia è noto. A Edimburgo i concerti e le spese associate si sono tradotti in 98 milioni di dollari per l'economia locale. Barclays stima che il tour britannico potrebbe aggiungere un miliardo di sterline all'economia del paese."
        },
        {
            "Title": "Export, a luglio -0,5%, ma in crescita del 6,8% sul 2023",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/osserva-italia/mercati/2024/09/19/news/export_a_luglio_-05_ma_in_crescita_del_68_sul_2023-423510203/",
            "Content": "A luglio 2024 si stima un lieve calo congiunturale per le esportazioni (-0,5%) e una crescita per le importazioni (+1,1%). La diminuzione su base mensile dell’export è più contenuta per l’area Ue (-0,2%) rispetto all’area extra Ue (-0,7%). Nel trimestre maggio-luglio 2024, rispetto ai tre mesi precedenti, l’export si riduce del 2,8%, l’import dello 0,5%. Ma sempre a luglio 2024 l’export registra una crescita su base annua del 6,8% in valore e del 4,3% in volume. L’aumento delle esportazioni in termini monetari riguarda entrambi i mercati, Ue (+6%) ed extra Ue (+7,6%). L’import segna un incremento tendenziale del 6,3% in valore, maggiore per l’area Ue (+7,9%) rispetto all’area extra Ue (+4,4%); in volume, cresce del 3,8%. Sono i dati diffusi da Istat nel report “Commercio con l’estero e prezzi all’import”. Tra i settori che contribuiscono maggiormente all’aumento tendenziale dell’export ci sono articoli farmaceutici, chimico-medicinali e botanici (+21,4%), prodotti alimentari, bevande e tabacco (+15,7%), sostanze e prodotti chimici (+15,3%), macchinari e apparecchi n.c.a. (non classificati altrove) (+5,3%), metalli di base e prodotti in metallo, esclusi macchine e impianti (+7,8%). Si riducono le esportazioni di mezzi di trasporto, autoveicoli esclusi (-14,4%), autoveicoli (-7,5%), articoli in pelle, escluso abbigliamento e simili (-2,1%). La crescita dell’export riguarda tutti i principali Paesi partner, a esclusione dell’Austria (-4,7%). Bene in particolare Spagna (+12,6%), Paesi Bassi (+18,3%), Francia (+4,7%), Belgio (+15,2%) e Paesi Asean (+21,8%). Nei primi sette mesi del 2024, l’export risulta stazionario in termini tendenziali. I settori che più contribuiscono a sostenere l’export nazionale sono prodotti alimentari, bevande e tabacco (+8,9%), articoli sportivi, giochi, strumenti musicali, preziosi, strumenti medici e altri prodotti n.c.a. (+18,3%) e articoli farmaceutici, chimico-medicinali e botanici (+3,9%). All’opposto, forniscono i contributi negativi più ampi i metalli di base e prodotti in metallo, esclusi macchine e impianti (-6,3%), autoveicoli (-8,5%), articoli in pelle, escluso abbigliamento, e simili (-8,5%) e mezzi di trasporto, autoveicoli esclusi (-4,5%). Il saldo commerciale a luglio 2024 è pari a +6.743 milioni di euro (era +6.109 milioni a luglio 2023). Sempre a luglio 2024, i prezzi all’importazione aumentano dello 0,5% rispetto al mese precedente e dell’1,3% su base annua (da +0,4% di giugno). Andando a guardare il settore alimentare, a luglio l’export cresce il doppio (+15,7%) rispetto al dato generale, conducendo il cibo made in Italy verso un nuovo record dopo i 64 miliardi in valore raggiunti lo scorso anno (analisi Coldiretti sui dati Istat relativi al commercio estero del settimo mese del 2024 nel confronto con lo stesso periodo del 2023). Bene il mercato americano, dove l’enogastronomia italiana fa segnare un incremento del 30%, ma anche Francia (+11%), Gran Bretagna (+15%), Cina (+18%), Russia (+28%) e Germania (+9%). Il prodotto più esportato è il vino, davanti all’ortofrutta trasformata, i formaggi (+8%), la pasta e gli altri derivati dai cereali, frutta e verdura fresche (+6%), salumi e olio d’oliva."
        },
        {
            "Title": "Nike, lascia il ceo Donahoe. Torna l’ex manager Elliott Hill",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/20/news/nike_lascia_il_ceo_donahoe_torna_l_ex_manager_elliott_hill-423511354/",
            "Content": "MILANO – Cambio della guardia al vertice di Nike. Il gruppo americano di abbigliamento e attrezzature sportive ha annunciato che il suo ceo, John Donahoe, sarà sostituito da metà ottobre da un ex manager del gruppo, Elliott Hill. \"Il consiglio (di amministrazione) e John Donahoe hanno deciso che andrà in pensione (...) a partire dal 13 ottobre. Rimarrà consigliere del gruppo per garantire una transizione graduale fino al 31 gennaio 2025\", si precisa in una nota. Elliott Hill, che assumerà la carica di ceo il 14 ottobre, ha ricoperto diverse posizioni senior in Europa e Nord America all'interno di Nike prima di ritirarsi nel 2020, dopo trentadue anni di carriera. L’azienda ha anche ricordato come il manager abbia partecipato alla trasformazione del gruppo in un'azienda con un fatturato di oltre 39 miliardi di dollari. \"E' diventato chiaro che era giunto il momento di apportare modifiche a livello gestionale ed Elliott è la persona giusta\", ha osservato Donahoe."
        },
        {
            "Title": "Legge Capitali, un terremoto per Generali, Mediobanca e Tim",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rubriche/outlook/2024/09/18/news/legge_capitali_un_terremoto_per_generali_mediobanca_e_tim-423507364/",
            "Content": "Benvenuti su Outlook, la newsletter di Repubblica che analizza l'economia, la finanza, i mercati internazionali. Quello che so sui mercati finanziari e l’economia l’ho imparato lavorando per una delle principali Sim di Piazza Affari, le società che comprano e vendono i titoli in Borsa per i grandi investitori. L’ho portato con me quando sono diventato giornalista di Repubblica dove, tra le altre cose, mi sono occupato di inchieste e grandi scandali come quello di Parmalat, contribuendo a smascherare i suoi bilanci falsi.Ogni mercoledì parleremo di società quotate e no, di personaggi, istituzioni, di scandali e inchieste legate a questo mondo. Se volete scrivermi, la mia mail è w.galbiati@repubblica.it. Buona lettura Walter Galbiati, vicedirettore di Repubblica Che avrebbe generato molta confusione nella governance delle società quotate e che le norme fossero bizantine, lo avevamo capito un po’ tutti. Ma ora due professori dell’Università Cattolica, Massimo Belcredi e Stefano Bozzi, entrambi ordinari di finanza aziendale, si sono messi con carta, penna e calcolatrice per vedere quale sarebbe stato l’effetto della Legge Capitali sull’esito delle assemblee che negli ultimi quattro anni (2021-2024) hanno visto la presentazione di una lista del cda. Ddl Capitali, sul tavolo l’attrattività dell’Italia per i grandi investitori 24 Gennaio 2024 Pro-memoria. L’obiettivo del provvedimento è attirare nuovi investitori e capitali in Italia per accelerare la crescita delle nostre imprese, troppo piccole per competere a livello globale, e di contro evitare che le nostre aziende per crescere e per avere una migliore governance vadano all’estero, impoverendo il nostro panorama imprenditoriale. Ad oggi e a detta di molti, i giudizi sulla Legge, ancora in attesa del regolamento attuativo che la Consob deve emanare e dell’esecuzione della delega per apportare eventuali modifiche, è non di attrarre, ma di far scappare gli investitori. Legge Capitali complicazioni e bizantinismi Walter Galbiati 16 Settembre 2024 Gli effetti della nuova legge. Anche secondo gli autori dell’analisi, la nuova normativa che definiscono “barocca” non funziona, perché porta una forte “instabilità degli assetti di governance e un incentivo a creare blocchi di disturbo”, a tal punto che con le regole della Legge Capitali non risulta conveniente presentare le liste del cda con due esiti negativi: 1) per la legge stessa che come fine ha quello di regolare le liste del cda e 2) per le public company che non avendo azionisti di riferimento non avrebbero altro modo per presentare le liste. Cosa non funziona. L’analisi mostra che il risultato delle elezioni per il nuovo cda dipende in maniera cruciale da due fattori: 1) la “legge elettorale” adottata, ovvero se il legislatore – cosa su cui non c’è ancora chiarezza – opta per il sistema proporzionale puro oppure per il maggioritario; 2) il comportamento passivo o attivo degli azionisti. 1) La legge elettorale. Il primo fattore è importante, ma è un vero punto interrogativo perché la legge Capitali non chiarisce se le società possano continuare a fare uso del sistema maggioritario, limitando a) l’applicazione del proporzionale puro al “riparto tra liste di minoranza”, oppure b) se il sistema proporzionale puro debba applicarsi anche al “riparto tra maggioranza e minoranze”, con sbarramento comunque al 3%. Nel primo caso a), gli impatti sulla governance delle 18 assemblee prese in considerazione sarebbero minimi. Tra parentesi le assemblee sono Assicurazioni Generali 2022, Avio 2023, Banco Bpm 2023, BFF Bank 2021, BFF Bank 2024, Cattolica Assicurazioni 2021, Cellularline 2023, Fineco Bank 2023, Illimity Bank 2022, Mediobanca 2023, Prysmian 2021, Prysmian 2024, Sebaf 2021, Telecom Italia 2021, Telecom Italia 2024, Unicredit 2021, Unicredit 2024, Unieuro 2022 Nel secondo caso b), invece, non succederebbe nulla in buona parte delle assemblee analizzate, ma in due particolarmente importanti, Generali e Mediobanca, l’assetto di governance cambierebbe in modo sensibile. Nel dettaglio, gli azionisti (Caltagirone e Delfin) critici verso l’attuale management otterrebbero un sostanziale potere di veto sulla presentazione della lista del cda uscente. Come? Col sistema proporzionale puro, la lista di minoranza otterrebbe consensi ben oltre il 40% (43,6% in Generali e 41,7% in Mediobanca), che si tradurrebbero in una rappresentanza di 6 seggi su 13 e di 7 su 15 che sfiora la metà del consiglio. “In occasione del prossimo rinnovo del cda – scrivono Belcredi e Bozzi - sarebbe impossibile per l’organo amministrativo presentare una propria lista senza il consenso dei consiglieri di minoranza. In questo senso si può affermare che la Legge Capitali ha spostato gli equilibri in maniera decisiva nei due casi indicati (e solo in quelli)”. Il comportamento passivo o attivo degli azionisti. L’altro fattore determinante è il comportamento degli azionisti. Le nuove regole della Legge Capitali potrebbero infatti invogliare i soci a comportarsi diversamente dal solito e diventare più attivi per ottenere più benefici. Se così fosse, anche in quelle assemblee dove in passato non è avvenuto nessuno scontro, potrebbero cambiare gli equilibri, sul modello dei casi Mediobanca e Generali, a secoda di come scelgono di posizionarsi i soci influenti con più del 10% del capitale. Il caso Tim. “In varie società – scrivono i due professori - potrebbero essere eletti board spaccati e poco governabili; in alcuni casi (vedi ultima assemblea di Tim) si può avere un ribaltamento delle maggioranze assembleari e la presa del board da parte di soci di minoranza”. Come? L’assemblea Telecom del 2024 ha visto convergere sulla lista del Cda il voto di Cdp che possiede il 9,8% della società e di gran parte (89,5%) degli investitori istituzionali. Le liste dei due fondi di private equity che si proponevano come alternativi al management non hanno superato la soglia di sbarramento del 3%. Vivendi era rimasta alla finestra, ma qualora diventasse un socio attivo, presentando una lista lunga si potrebbero creare diversi scenari in base al posizionamento degli investitori istituzionali e alla presenza di altre liste. Scenario 1) Se gli istituzionali convergono sulla lista di Vivendi, i francesi ottengono una forte maggioranza in consiglio, pari a 12 seggi contro i 3 della lista del cda. Scenario 2) Se gli istituzionali convergono sulla lista del cda, questa conserva la maggioranza dei seggi (9 su 15) ma Vivendi ottiene una minoranza di blocco (6 seggi pari al 40% del board) in grado di impedire sia la presentazione della lista del cda al rinnovo successivo sia le operazioni che richiedano l’approvazione dell’assemblea straordinaria. Scenario 3) Se come nell’ultima assemblea si presentano altre liste di minoranza che non superano la soglia di sbarramento e gli investitori istituzionali votano per la lista del cda, si attiva il meccanismo di riassegnazione dei voti delle liste di minoranza che vanno alla lista di minoranza più votata con il risultato che Vivendi ottiene altri 5 dei restanti 9 seggi contro i 4 della lista del cda. Un esito paradossale, perché la lista meno votata si vede assegnata la maggioranza dei posti in consiglio. In conclusione, secondo Belcredi e Bozzi, la legge Capitali detta, unica al mondo, regole asimmetriche che favoriscono gli azionisti attivi e la creazione di posizioni di disturbo, soprattutto se dovesse prevalere un’interpretazione rigida che imponesse l’applicazione del sistema proporzionale puro. Le regole asimmetriche. Di fatto, presentare la lista del cda non conviene perché è penalizzante: 1) deve essere approvata dal cda uscente con la maggioranza dei due terzi dei vecchi consiglieri, 2) deve contenere un numero di candidati superiore di un terzo a quelli che effettivamente entreranno nel board e 3) deve essere presentata 40 giorni prima dell’assemblea (per gli altri bastano 25 giorni). 4) Se poi viene votata, esistono due sistemi elettorali diversi, in base alla percentuale di voti che incasserà la seconda lista: a) se questa prende meno del 20%, si voterà con un sistema maggioritario che assegna seggi pari al 20% agli azionisti di minoranza. b) Se prende più del 20%, si assegneranno i seggi in modo proporzionale con una soglia di sbarramento al 3%. 5) Nel caso poi vincesse la lista del cda, la presidenza del comitato per il controllo interno e gestione dei rischi verrà assegnata a un amministratore indipendente tratto da una lista di minoranza. 6) Inoltre tutti i candidati della lista del cda non entreranno direttamente in consiglio, ma essendo stati presentati in numero maggiore dei posti disponibili, verranno sottoposti a una nuova votazione. Non è chiaro se potranno votare tutti gli azionisti o solo quelli che hanno votato la lista del cda, ma nell’ipotesi allargata chi non era favorevole alla lista potrebbe essere interessato a far cadere per esempio il candidato alla poltrona di amministratore delegato oppure a facilitare la promozione dei candidati in fondo alla lista del CdA (a scapito di quelli che occupano le prime posizioni), che si troverebbero così a dovere la loro elezione agli azionisti attivi e potrebbero rivelarsi, una volta eletti, più sensibili alle istanze degli azionisti di minoranza. Stando così le cose, c’è da scommettere che se la delega o il regolamento attuativo della Consob non raddrizzeranno alcune storture, nessun cda in uscita che si aspetti bagarre in assemblea presenterà una lista, ma preferirà appoggiare una qualsiasi altra lista che non dovrà sottostare a tutti gli obblighi elencati qui sopra."
        },
        {
            "Title": "Conte: “Faccio parte della storia della Juventus, ma la panchina non è a vita. Napoli a Torino pronto a sporcarsi l’abito buono”",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/serie-a/napoli/2024/09/19/news/antonio_conte_juventus_napoli_ex_allenatore-423509651/",
            "Content": "CASTEL VOLTURNO — Il ricordo di Totò Schillaci, innanzitutto. \"È una perdita grave, se n'è andato un uomo del Sud che ce l'aveva fatta. Ho avuto la fortuna di essere un suo compagno, sono vicino nel dolore alla sua famiglia\". Ma dietro l'angolo per Antonio Conte c'è la sfida da ex contro la Juventus e il suo pensiero è tornato subito al campo. \"Il mercato si è chiuso tardi e stiamo tutti ancora in una fase di rodaggio. I punti però valgono lo stesso ed è importante farne dall'inizio più possibile, senza andare alla ricerca di giustificazioni, nonostante sia ancora una fase di assestamento. Rispetto ai bianconeri, all'Inter e alle altre big del campionato siamo partiti con il forte handicap dalla scorsa stagione, che dobbiamo ridurre con il nostro lavoro\". Conte: “Faccio parte della storia della Juventus” Il tecnico leccese torna a Torino da ex e non ha rinnegato il suo passato alla Juventus. \"Ho giocato con loro per 13 stagioni e sono stato anche capitano, quindi è una storia di cui farò sempre parte. Poi da allenatore ho iniziato un ciclo di nove scudetti consecutivi. In panchina la situazione è diversa, perché non si può scegliere di restare a vita nella stessa squadra come ha fatto per esempio Totti e Bruscolotti a Napoli. Oggi ho il piacere davvero immenso di sedere sulla panchina azzurra, per me che sono del Sud è motivo di orgoglio e soddisfazione. Ci sarà grande emozione nell'affrontare i bianconeri: in uno stadio che è stato inaugurato con me e in cui sarò in campo per la prima volta con i tifosi in tribuna, dopo il Covid. Le stesse emozioni le proverò però pure quando mi capiterà di venire al Maradona da avversario, spero tra un bel po' di anni\". Conte: “Contro la Juve pronti a sporcarci il vestito” Ma Conte è concentrato sul presente. \"Ogni gara è un esame, lo è stato a Cagliari per aspetti temperamentali, su un campo difficile a livello ambientale. Ci auguriamo che quella con la Juve possa essere una sfida che alla fine conti qualcosa, sia per loro che per noi, ora è presto per dirlo. Partiamo su due livelli differenti, però ci auguriamo che al ritorno in casa nostra si possa parlare di obiettivi con maggiori certezze. A Torino dovremo indossare un bell'abito, essendo tuttavia pronti a sporcarcelo. A non giocare le coppe c'è un vantaggio e uno svantaggio. Per me che sono al primo anno, qui a Napoli, la settimana libera. È vero anche però che senza la Champions anziché 25-26 elementi in rosa ne hai 17-18. McTominay, Neres e Gilmour? Si stanno inserendo bene\". Conte: “Thiago Motta ragazzo serio, bello vederlo allenare” Finale per Conte sul duello che lo aspetta in panchina. \"Thiago Motta raccoglie un'eredità pesante, di un allenatore che ha scritto parecchie pagine di storia come Allegri. Non è una cosa banale allenare lì a Torino, c'è sempre richiesta di vittoria, come al Milan o all'Inter. Lui è stato un mio calciatore con la Nazionale agli Europei: averlo da avversario mi fa sorridere e mi rattrista un po', perché sto diventando vecchio. È un ragazzo serio, bravo, a Bologna ha fatto benissimo e quindi gli auguro il meglio dal punto di vista umano, ovviamente non nelle partite contro di noi...\"."
        },
        {
            "Title": "Morte Bergamini: chiesti 23 anni per l’ex fidanzata del calciatore, Isabella Internò",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/2024/09/20/news/morte_bergamini_cosenza_pm_richiesta_condanna_ex_fidanzata-423511926/",
            "Content": "Ventitré anni di carcere. E’ la richiesta di condanna del pubblico ministero della Procura di Castrovillari nei confronti di Isabella Internò, ex fidanzata di Denis Bergamini, il calciatore del Cosenza trovato morto il 18 novembre del 1989 a Roseto Capo Spulico, nel Cosentino. Sul banco degli imputati c'è solo Internò, nei confronti della quale sono state chieste anche le attenuanti generiche poiché dalla morte di Bergamini sono passati 35 anni e oggi lei è stata definita come \"un’altra persona\". Per il pm si trattato di un delitto passionale Dalla requisitoria della Procura è emerso che Denis Bergamini sarebbe morto per soffocamento forse con una sciarpa e che era già deceduto quando fu disteso sull'asfalto. Per il pm Primicerio si è trattato di \"un delitto passionale\". \"Nel 2017 - ha detto il pubblico ministero Primicerio nel Tribunale di Cosenza - sono stati fatti 101 prelievi e i periti hanno condiviso tutte le attività, anche quella sull'esame della glicoforina. Tutti gli esami dei periti parlano di compatibilità del corpo di Bergamini con asfissia da compressione con un mezzo soft, probabilmente una sciarpa o un sacchetto che può non lasciare segni sul collo\"."
        },
        {
            "Title": "McLaren dovrà modificare le ali flessibili: la Fia dà ragione a Ferrari e Red Bull",
            "Source": "Repubblica",
            "Date": "2024-09-20",
            "Link": "https://www.repubblica.it/sport/formulauno/2024/09/20/news/mclaren_modifica_ali_flessibili_fia_ferrari_red_bull-423511805/",
            "Content": "La McLaren deve modificare le ali flessibili di Baku. Lo riporta la rivista automobilistica tedesca Auto Motor und Sport. Merito delle pressioni esercitate negli ultimi giorni da Ferrari e Red Bull sulla Fia. Alla vigilia del Gp di Singapore, la Federazione Internazionale ha informato i nuovi leader del mondiale costruttori della decisione. In sintesi, basta “mini-Drs”. I video emersi in rete dopo il Gp dell’Azerbaigian, con Oscar Piastri imprendibile sul dritto grazie alla flessione dell’ala posteriore in condizioni di alta velocità, lasciavano spazio a poche interpretazioni. Il comunicato della Federazione (“Possiamo farvi cambiare la macchina in qualunque momento”) era poi suonato come un avvertimento, confermando i sospetti. Il mini-Drs Ma come funzionava esattamente il “mini-Drs”? Quando il vero Drs (l’ala mobile che riduce la resistenza aerodinamica) non era attivo, subentrava la deformazione del flap posteriore, osservata a velocità superiori ai 270 chilometri orari. Il risultato? Un aumento della velocità di punta. Ma quanto, esattamente? La Red Bull lo ha calcolato: l’ala flessibile valeva uno o due decimi di vantaggio. Viene da chiedersi perché la Fia non abbia agito subito. Inizialmente McLaren aveva superato tutti i test del caso, senza destare sospetti. Un’analisi successiva ha però dimostrato come lo spazio tra le due parti dell’ala posteriore variasse quando il Drs resta chiuso (da regolamento deve rimanere uguale). Allora adesso cosa succede? McLaren non dovrà certo riprogettare da capo la sua ala: basterà irrigidirla nei punti incriminati. Un problema non immediato, perché l'ala in questione sarebbe tornata solamente nel Gp di Las Vegas, il prossimo 24 novembre. I punti guadagnati col \"mini-Drs\" (usato anche a Spa e Monza) non saranno intaccati. In ogni caso, le rivali tirano un sospiro di sollievo. Certo, ala flessibile o meno, il team orange resta quello da battere."
        },
        {
            "Title": "I giovani della filiera del Grana Padano Dop si raccontano online",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/osserva-italia/le-storie/2024/09/19/news/i_giovani_della_filiera_del_grana_padano_dop_si_raccontano_online-423510179/",
            "Content": "Un nuovo viaggio in sei tappe lungo la lavorazione del Grana Padano Dop, con le storie di altrettanti protagonisti della vita quotidiana del formaggio a denominazione d’origine protetta che lo scorso anno ha fatto registrare ben 5.456.500 forme lavorate. Si tratta della terza edizione de “I Giovani della Filiera”, il format ideato e diffuso dal Consorzio sui suoi canali social e in rete, dove il Grana Padano Dop viene raccontato da addetti ai lavori delle ultime generazioni che nei vari ruoli, hanno ereditato la passione familiare per questa produzione o l'hanno scoperta per primi. Tra le novità della nuova edizione, la principale sarà la presenza di Matt The Farmer, il primo contadino digitale a sbarcare su Youtube che oggi vanta una community di mezzo milione di follower, qui nei panni di intervistatore di casari, tecnici e allevatori. Matt, bresciano della Franciacorta incontra di volta in volta un giovane dal quale si fa raccontare la propria storia per scoprire così una parte della filiera del Grana Padano, dalla stalla alla marchiatura dopo la stagionatura. In particolare, in questa nuova edizione verranno intervistati e raccontati alcuni dei giovani operatori delle province di Bergamo e Brescia e del Trentino, che con ruoli diversi contribuiscono alla produzione e al successo del Grana Padano Dop. Si va da Gabriele, responsabile di stabilimento a Camilla, tecnico della qualità in caseifici produttori di Grana Padano della Bergamasca, da Vincenzo, allevatore bresciano ad Alessio, casaro di appena 20 anni in Trentino. E sempre dalla provincia di Trento arrivano le storie di Francesco e Federico, entrambi allevatori. Con i video che saranno disponibili su tutti i social media di Grana Padano, da Instagram e Facebook al canale YouTube e al sito web del Consorzio di Tutela, con sottotitoli in inglese, francese, spagnolo e tedesco, l'iniziativa punta al successo internazionale. Un progetto che “funziona e continua a crescere” illustra Renato Zaghini, presidente del Consorzio di Tutela, “quindi lo riproponiamo e lo aggiorniamo”. I giovani, continua Zaghini, “scoprono sempre più il Grana Padano Dop attraverso i loro coetanei e sui media che abitualmente utilizzano. E i risultati della comunicazione degli ultimi anni ci hanno convinto che “I giovani della filiera” possano raccontarsi a ragazzi di tutti i paesi. I numeri ci dicono che il Grana Padano Dop consolida il suo successo nel mondo. Questi giovani e chi li segue online ci rendono anche fiduciosi in una crescita nel futuro”."
        },
        {
            "Title": "Ue, la Corte di Giustizia annulla la multa da 1,5 miliardi su AdSense",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/18/news/ue_google_multa_annullata_miliardi_corte_giustizia-423506931/",
            "Content": "MILANO – La Corte di Giustizia Ue ha confermato la maggior parte delle valutazioni della Commissione europea ma ha annullato la decisione con cui l'esecutivo Ue ha inflitto un'ammenda di quasi 1,5 miliardi di euro a Google, legate in particolare alla piattaforma pubblicitaria AdSense. Non ha \"tenuto conto dell'insieme delle circostanze pertinenti nella sua valutazione della durata delle clausole contrattuali che aveva qualificato come abusive\", spiega il tribunale.Google gestisce dal 2003 la piattaforma pubblicitaria AdSense e ha sviluppato un servizio di intermediazione pubblicitaria on-line ('AdSense for Search') che consente agli editori di siti web con motori di ricerca integrati di visualizzare annunci pubblicitari collegati alle query online che gli utenti potevano inviare su tali siti web. Gli editori potrebbero così ricevere una quota dei ricavi per la visualizzazione degli annunci. Gli accordi sui servizi da negoziare con Google contenevano però clausole che limitavano o vietavano la visualizzazione di annunci pubblicitari di servizi concorrenti. Diverse imprese hanno avviato segnalazioni alle autorità antitrust di riferimento, poi trasferite alla Commissione Ue. Tra gli altri, Microsoft, Expedia e Deutsche Telekom. Nell'indagine antitrust a Bruxelles l'esecutivo comunitario ha indicato che tali clausole potrebbero precludere i servizi concorrenti di AdSense for Search. Nel settembre 2016 Google ha rimosso o modificato tali clausole. Nel marzo 2019, la Commissione ha constatato che Google aveva commesso tre infrazioni distinte che costituivano, insieme, un'infrazione unica e continuata, dal gennaio 2006 al settembre 2016, decidendo appunto un'ammenda di 1.494.459.000 euro (130.135.475 euro in solido con la casa madre Alphabet). Per il Tribunale l'Antitrust Ue ha commesso errori nella valutazione della durata delle clausole controverse, nonché del mercato da esse coperto nel 2016. Non ha dimostrato che le tre clausole da essa individuate costituissero ciascuna un abuso di posizione dominante e costituissero congiuntamente una violazione unica e continuata. E non ha dimostrato che le clausole fossero idonee a dissuadere gli editori dall'approvvigionarsi presso gli intermediari concorrenti di Google né che fossero dirette ad impedire ai concorrenti l'accesso a una parte significativa del mercato dell'intermediazione pubblicitaria."
        },
        {
            "Title": "Concordato preventivo, ma anche tombale. Si potranno evitare controlli sin dal 2018",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/17/news/concordato_preventivo_ma_anche_tombale_si_potranno_evitare_controlli_sin_dal_2018-423504852/",
            "Content": "Per rendere ancora più conveniente aderire al concordato preventivo a cui il governo affida molte delle speranze di nuove risorse per manovra, arriva un emendamento della maggioranza: i contribuenti che entro il 31 ottobre aderiranno al concordato preventivo biennale previsto per il 2024-25 potranno accedere ad un ravvedimento speciale anche per gli anni pregressi, dal 2018 al 2023. È quanto prevede un emendamento al dl omnibus firmato da Fausto Orsomarso (FdI), Massimo Garavaglia (Lega) e Dario Damiani (FI). Il ravvedimento permette di pagare un'imposta sostitutiva parametrata al punteggio di affidabilità fiscale, permettendo in questo modo a chi sceglie il concordato di affrancarsi dalla possibilità di controlli anche per gli anni precedenti al nuovo regime. Vengono allo stesso tempo stabilite sanzioni più penalizzanti per chi invece non aderisce o decade dal concordato. Manovra, un Piano senza numeri: il governo scommette sul ritocco del Pil. E spuntano gli sgravi per i calciatori di Giuseppe Colomboe Valentina Conte 17 Settembre 2024 Il meccanismo L’emendamento dettaglia anche le aliquote di favore: si riduce a un solo 5% da applicare per ogni annualità “evasa” per chi ha un Indice di affidabilità fiscale pari a 10, che è il più alto; percentuale che sale al 10% per chi si piazza tra l’8 e il 10. Per quelli con Isa inferiore, per i quali sale la probabilità di aver mancato scadenze fiscali si sale a una percentuale del 20% nel caso di un Isa “pari o superiore a 6 e inferiore a 8”; al 30% per Isa tra 4 e 6; al 40% per un Isa tra 3 e 4; e infine al 50% per chi non raggiunge un Indice di affidabilità fiscale pari al 3. Inoltre, per le annualità 2020 e 2021, interessate dalla pandemia, l'imposta sostitutiva ha aliquote ridotte del 30% rispetto a quelle del 2018, 2019, 2022 e 2023. Rispunta la tassa sugli extraprofitti. Nel mirino banche e assicurazioni Giuseppe Colombo 14 Settembre 2024 La reazione delle opposizioni \"Mentre sulla manovra non sanno che pesci prendere e litigano tra di loro sugli extraprofitti o sulle detrazioni per i figli, senza avere uno straccio di idea per la crescita del Paese, nella maggioranza pensano bene di raschiare ulteriormente il barile e si inventano l'ennesimo condono”. Lo dice il presidente dei senatori del Pd Francesco Boccia. “Visto il fallimento del concordato fiscale preventivo ora la maggioranza, con un emendamento al Dl Omnibus che stiamo discutendo in Senato, si inventa una nuova sanatoria. L'emendamento prevede, per i contribuenti che aderiscono al concordato, una 'regolarizzazionè dei mancati versamenti tra il 2018 e il 2023, con una modesta imposta sostitutiva parametrata all'indice di affidabilità fiscale, ovviamente con una rateizzazione in 24 rate mensili”, spiega Boccia. \"Siamo al redde rationem, più volte denunciato dal m5s: il concordato è uno strumento fallimentare, ideato dal governo in modo così raffazzonato da poter legittimare in parlamento la sua trasformazione in condono. e meno male che dal concordato dovrebbero arrivare risorse per coprire il taglio dell'irpef al ceto medio. ma sì: diamo qualche spicciolo in più a contribuenti che nemmeno se ne accorgeranno, e finanziamo l'intervento con un maxi condono ad altre categorie di contribuenti, alimentando distorsioni nel sistema fiscale, sperequazioni e anche inutili guerre tra i contribuenti stessi."
        },
        {
            "Title": "Sorteggio Coppa Davis: Italia",
            "Source": "Repubblica",
            "Date": "2024-09-20",
            "Link": "https://www.repubblica.it/sport/tennis/2024/09/19/news/coppa_davis_sorteggio_italia_contro_argentina_sinner_berrettini-423509465/",
            "Content": "Sarà l'Argentina ad affrontare l'Italia nei quarti di finale della Coppa Davis. Gli azzurri dei capitan Filippo Volandri, che saranno trascinati da Jannik Sinner e Matteo Berrettini, evitano così l'Australia, finalista l'anno scorso, che affronterà gli Stati Uniti. Potrebbero però trovarla in semifinale. La Final 8 è in programma dal 19 al 24 novembre a Malaga. Gli altri abbinamenti sono Germania-Canada e Olanda-Spagna. Jannik Sinner tra la Milano Fashion Week, la Cina e la battuta a Berrettini: “Se l’Italia della Davis è così forte mangio gratis e me ne vado senza giocare” a cura della redazione Sport 17 Settembre 2024 L’Argentina in Coppa Davis I sudamericani possono contare su ottimi giocatori: Sebastian Baez su tutti, numero 25 del mondo. Poi Francisco Cerundolo (31), Tomas Martin Etcheverry (35), Mariano Navone (40) e Facundo Diaz Costa (56), oltre a una coppia di doppio competitiva formata da Maximo Gonzalez e Andres Molteni."
        },
        {
            "Title": "Gli scaffali della Gdo sono sempre più green",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/osserva-italia/trend/2024/09/19/news/gli_scaffali_della_gdo_sono_sempre_piu_green-423510051/",
            "Content": "La quasi totalità dei prodotti del largo consumo confezionato riporta in etichetta i dati relativi alla sostenibilità. È questo il dato più significativo contenuto nell’osservatorio “Immagino” realizzato da Gs1 Italy, che mostra come l’attenzione verso l’ambiente sia in costante crescita anche nella grande distribuzione. Nel dettaglio i prodotti che informano adeguatamente la clientela su questo tema sono ben 116.699 per vendite complessive pari a 43,8%, pari al 92,1% del largo consumo confezionato. “Nonostante il contesto non facile, il tema della sostenibilità si rivela sempre più importante per l’industria del largo consumo, con produttori e distributori che continuano a investire in quest’area per rispondere alle esigenze dei consumatori e alla legislazione vigente - spiega Marco Cuppini, research and communication director di Gs1 Italy - Le tematiche che abbiamo voluto affrontare fanno riferimento non solo al prodotto in sé ma anche al suo packaging e, più in generale, all’impegno delle aziende per ridurre l’impatto ambientale, rinforzare il loro ruolo sociale e garantire il rispetto e la salvaguardia del benessere animale in tutta la filiera”. I reparti merceologici con la maggior presenza di prodotti che comunicano la sostenibilità ambientale in etichetta sono il freddo (100% delle referenze) e il fresco (99,6%), mentre per quanto riguarda la tipologia di produttori spiccano le private label (91%) e i brand top 20 (90,5%). La caratteristica maggiormente riportata sulle etichette è la riciclabilità del packaging, presente sul 54,5% dei prodotti monitorati con vendite in aumento del 13,3% a valore e in calo dell’1,9% a volume su base annua. Segue l’indicazione della formulazione sostenibile degli ingredienti, rilevata sul 21,5% delle referenze e con un trend di vendita annuo di +8,2% a valore e di -4,6% a volume. A livello di performance annua, rispetto alla media, si sono fatti notare i claim riciclato (+15,7 a valore e -1,3% a volume), le informazioni sulla biodegradabilità (+33,4 a valore e -1,7% a volume) e quelle sulla plastica ridotta (+13,8 a valore e -1,4% a volume). Per quel che riguarda invece la sostenibilità sociale, Gs1 ha rilevato che essa è richiamata sulle confezioni di 11.650 prodotti (8,4% del totale) che hanno sviluppato 6,1 miliardi di euro di fatturato. Le aree merceologiche più impegnate su questo fronte sono freddo e cura persona (rispettivamente 11,5% e 10,0% dei prodotti). Infine, l’impegno per il benessere animale accomuna 2.803 prodotti (2%) con 1,4 miliardi di euro di sell-out, diffusi soprattutto nel reparto gelati e surgelati (4,9% dei prodotti) e tra le referenze realizzate dai produttori follower (3,1%). “In questa sua quindicesima edizione, l’osservatorio Immagino ha voluto inserire un ulteriore approfondimento: l’analisi socio-demografica delle famiglie acquirenti per claim di sostenibilità in etichetta. Ne è risultata una mappatura inedita e dettagliata, che ha evidenziato sia la maggior sensibilità delle famiglie giovani con figli piccoli, sia il ruolo discriminante della fascia di reddito nelle scelte dei prodotti sostenibili - conclude lo studio - Da quest’analisi è emerso che ci sono claim (come “riciclato” e “riciclabile”) che sono diffusi in modo trasversale e omogeneo tra i diversi cluster di famiglie. Altri, invece, sono più segmentati: ad esempio, il claim ‘contenuto bio-based’, è più presente nel carrello della spesa delle famiglie giovani con figli sotto i sei anni, mentre quelli relativi ai “disciplinari di filiera” sono presenti con dati superiori alla media nelle famiglie a reddito più alto, in quelle più giovani senza figli e in quelle con età più matura e senza figli conviventi”."
        },
        {
            "Title": "Sciopero dei trasporti oggi, gli orari città per città",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/20/news/sciopero_oggi_20_settembre_2024_orari_citta-423510041/",
            "Content": "Rischio di venerdì nero per chi si sposta con tram, metro e bus nelle principali città italiane. Oggi, 20 settembre, è infatti la giornata dello sciopero nazionale di 24 ore proclamato dai sindacati Cobas, Adl, Sgb, Cub e Usb. Anche Usb Lavoro Privato ha proclamato uno sciopero di 24 ore, sempre per oggi. Le ragioni dello sciopero \"Indisponibilità delle controparti datoriali ad aprire un confronto sulle questioni poste dalla categoria riguardanti: l’aumento salariale di 300 euro; riduzione dell’orario di lavoro da 39 a 35 ore settimanali, a parità di salario e riduzione periodo di guida e del nastro lavorativo per gli autisti; l’adeguamento tutele in tema di sicurezza e salute sui luoghi lavoro e per gli utenti del TPL; il blocco privatizzazioni e relative gare di appalto per il TPL”. Sono queste le ragioni dello sciopero per CUB Trasporti, Cobas Lavoro Privato, ADL Cobas e SGB. Per Usb Lavoro privato si aggiunge il “mancato riscontro alla richiesta di convocazione per il negoziato del rinnovo CCNL Autoferrotranvieri Internavigatori 2024-2027”. “Salario, Sicurezza e Diritti” è lo slogan che racchiude le ragioni della protesta che campeggia sul portale dell’Usb secondo la quale “governo, associazioni datoriali di categoria e aziende proseguono nella loro scellerata politica di smantellamento della categoria trasformandola in un mestiere dal quale tutti fuggono; salari di ingresso al di sotto delle 7 euro l’ora, carichi di lavoro in barba ad ogni normativa sulla sicurezza sul lavoro e del servizio pubblico reso, la gravosa responsabilità civile e penale della mansione e le crescenti penalizzazioni economiche ulteriormente inasprite dall’attuale crisi economica sono la perfetta micidiale miscela con la quale si continua ad aggredire i lavoratori Autoferrotranvieri”. La protesta nelle principali città A Roma – dove per altro una diversa proclamazione rischia di fermare nidi e materne – l'agitazione interesserà la rete Atac e le linee periferiche gestite da RomaTpl, ATI Autoservizi Troiani/Sap. Il servizio, fa sapere l'Agenzia per la mobilità di Roma, sarà comunque regolare fino alle 8,30 e dalle 17 alle 20. Parallelamente, sempre venerdì 20 settembre, uno sciopero di 4 ore, dalle 8,30 alle 12,30, proclamato da Usb e Orsa, interesserà la sola rete Atac. A Milano, l’agitazione potrebbe avere conseguenze su tutte le linee di tram, bus e metrò, nelle fasce orarie dalle 8.45 alle 15 e dopo le 18 fino al termine del servizio. Possibili impatti anche sul servizio della funicolare che collega Como a Brunate, dalle le 8.30 alle 16.30 e dopo le 19.30, fino al termine del servizio. Atm invita i passeggeri a consultare i canali social e la app per verificare quali mezzi si fermano e quali no. Le informazioni utili per le altre grandi città. Napoli: sciopero di 24 ore con fasce di garanzia per metro, bus e funicolari tra le 5.30 e le 8.30 e tra le 17.00 e le 20.00. Bologna e Ferrara: servizi garantiti fino alle 8.15 e tra le 19.15 e fine servizio.Firenze: autolinee Toscana garantirà il servizio tra le 4.15 e le 8.14 e tra le 12.30 e le 14.29. Ancona: il personale si fermerà dalle 8.30 alle 17.00, con servizi garantiti fino alle 8.29 e dalle 17.00 in poi. Palermo: lo sciopero Amat causerà disagi per bus e tram dalle 8.30 alle 17.30 e dalle 20.30 a fine servizio. Anche altre città come Trento, Bolzano e le regioni Abruzzo, Lazio e Umbria vedranno interruzioni nei servizi ferroviari e automobilistici."
        },
        {
            "Title": "Napoli, vietata ai tifosi la trasferta a Torino contro la Juve dopo gli incidenti di Cagliari",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/2024/09/20/news/napoli_vietata_trasferta_tifosi_contro_juve-423511243/",
            "Content": "NAPOLI - Trasferta di Torino vietata ai residenti nella provincia di Napoli. A poco più di ventiquattr'ore dalla partita contro la Juventus è in arrivo il provvedimento restrittivo del Viminale per i tifosi azzurri, che è stato sollecitato in maniera inedita proprio dalla Prefettura di Napoli dopo gli incidenti causati domenica scorsa a Cagliari dagli ultrà al seguito della squadra di Antonio Conte. Incidenti Cagliari-Napoli, 30 mila euro di multa ai due club 17 Settembre 2024 Stop anche a trasferte Empoli e Milano Ma c'è di più. Nei prossimi giorni al Ministro degli Interni arriverà una richiesta analoga per vietare con le stesse modalità ai residenti nella provincia di Napoli pure le prossime due trasferte di campionato: a Empoli e Milano. Richiesta che sarà accolta. Soli i biglietti saranno rimborsati Ma intanto fa scalpore lo stop a poche ore dalla partita con la Juventus. I biglietti da rimborsare sono un migliaio, mentre le spese già sostenute per voli, treni e alberghi dai tifosi in partenza non potranno essere recuperate. Ancora una volta per colpa di pochi delinquenti pagheranno il conto anche le persone perbene."
        },
        {
            "Title": "Scuola, Valditara: “La sperimentazione dell’IA partirà in 15 classi”",
            "Source": "Repubblica",
            "Date": "2024-09-20",
            "Link": "https://www.repubblica.it/scuola/2024/09/08/news/scuola_ia_valditara_sperimentazione_regioni-423485720/",
            "Content": "\"Siamo uno dei primi Paesi ad avere avviato quest'anno scolastico una sperimentazione nell'utilizzo dell'intelligenza artificiale per la personalizzazione della didattica. Parte in 15 classi, in alcune regioni: Calabria, Lazio, Toscana, Lombardia”. Lo ha annunciato il ministro dell'Istruzione e del Merito, Giuseppe Valditara, al Teha Forum di Cernobbio. “Se il modello funzionerà pensiamo di estenderlo ulteriormente proprio perché la personalizzazione della didattica è uno dei must della mia azione di governo in materia di istruzione e credo che l'intelligenza artificiale adeguatamente guidata dal docente possa svolgere un ruolo significativo\". Taddeo, docente a Oxford: “Con l’IA proteggersi è ancora più vitale, l’Europa da arbitro diventi giocatore” di Filippo Santelli 21 Luglio 2024 L’IA per gli insegnanti In una lettera che il ministro inviò lo scorso anno a Repubblica Valditara ha spiegato il ruolo dell’IA a scuola: “Può essere impiegata per aiutare gli insegnanti a personalizzare l'apprendimento, ad adattare i contenuti in base alle attitudini individuali degli studenti, a monitorare i loro progressi e a fornire informazioni su come migliorare il loro rendimento” si legge nella lettera. E sottolinea il ruolo del docente. “L'intelligenza artificiale non può dunque soppiantare l'insegnante né marginalizzarne il ruolo, che è decisivo in tutti i gradi di scuola, in particolare nella primaria”. L’IA per gli studenti Lato studenti, l’uso dell’IA, si legge sempre nella lettera, “può consentire agli studenti di ottenere un riscontro rapido e personalizzato sul lavoro svolto, in modo da aiutarli a concentrarsi sui loro punti di forza e a raggiungere i propri obiettivi educativi. Inoltre, gli studenti possono usare apparecchiature tecnologicamente avanzate, come i robot educativi, per aumentare l'interattività della loro esperienza scolastica”."
        },
        {
            "Title": "F1, la Fia avverte la McLaren: “Possiamo farvi cambiare la macchina in qualunque momento”",
            "Source": "Repubblica",
            "Date": "2024-09-20",
            "Link": "https://www.repubblica.it/sport/formulauno/2024/09/19/news/mclaren_fia_comunicato_ali_baku_piastri_leclerc-423509499/",
            "Content": "La Fia avverte la McLaren: “Stiamo monitorando attentamente la flessibilità della carrozzeria di tutte le vetture e ci riserviamo il diritto di chiedere ai team di apportare modifiche in qualsiasi momento della stagione”. Il comunicato emesso dalla Federazione Internazionale di Automobilismo ha bisogno, come sempre, di spiegazione e di decrittazione. I'll leave this here @ScuderiaFerrari @FIAThe entire DRS flap is rotating under load. You can see at the pivot points, the flap is not aligning with the wing tips.The flap is backing off at high speed, shedding drag. How is this okay? pic.twitter.com/OL5IijqnJV— B (@brakeboosted) September 15, 2024 I video di Baku all’ala posteriore di Piastri Alla fine del Gran Premio d’Azerbaigian – vinto da Oscar Piastri, che era riuscito a tener dietro per trenta giri Charles Leclerc – i video rimbalzati in rete avevano mostrato il flap dell’alettone della monoposto dell’australiano deformarsi sul lungo rettilineo della pista di Baku. È quello che succede normalmente azionando il sistema Drs, che permette di raggiungere velocità di punta più alte ma che il pilota di Melbourne non poteva utilizzare, perché in testa alla gara. Un’altra polemica, dunque, dopo quella delle ali anteriori che flettono in movimento ad alta velocità da cui, ha sempre sostenuto la Red Bull, la stessa McLaren e la Mercedes stanno ottenendo un vantaggio indebito. Piastri e Leclerc a Baku Il cambio di politica della Fia Lì la Fia aveva respinto al mittente le proteste della scuderia che detiene i titoli Piloti e Costruttori, affermando di non aver riscontrato irregolarità e di non avere in programma un cambiamento dei suoi test di verifica a stagione in corso. Qui invece, con questo comunicato, si dichiara pronta ad agire subito contro l’evoluzione che potrebbe sbilanciare la lotta ai due Mondiali, a cui partecipano anche Red Bull, Ferrari e Mercedes. Fin troppo chiari, i video che dall’interno della stessa McLaren mostravano il comportamento delle sue ali posteriori a Baku. Un comportamento che spinge la Federazione a mettere nero su bianco il suo avvertimento: “Potremo chiedere ai team di apportare modifiche in qualsiasi momento della stagione”. For comparison pic.twitter.com/0gqWKl96Hh— B (@brakeboosted) September 15, 2024 Un avvertimento anche a chi progetta nuove ali Dopo aver visto quelle immagini, impossibile far finta di niente, per questo “la Fia sta attualmente esaminando i dati e qualsiasi altra prova emersa dal Gp di Baku e sta valutando eventuali misure di mitigazione da applicare in futuro”. Anche se – chiarisce – “se un team supera con successo tutti i test di deflessione e rispetta le regole e le direttive tecniche, sarà considerato pienamente conforme e non saranno prese ulteriori misure”. Traduzione: “Anche se non subiranno sanzioni perché con i test ora in vigore non risultano irregolari, quelle ali possono essere messe al bando subito”. Un avvertimento alla McLaren e uno stop agli altri team che eventualmente stavano pianificando l’introduzione delle ali flessibili."
        },
        {
            "Title": "L’Istat conferma il rallentamento dell’inflazione: +1,1% ad agosto",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/16/news/istat_inflazione_agosto-423502898/",
            "Content": "MILANO – Si conferma ad agosto il rallentamento della crescita dei prezzi. Secondo i dati diffusi dall’Istat l'inflazione scende a +1,1% da +1,3% del mese precedente, in linea con il dato preliminare, soprattutto a causa dell'ampliarsi della flessione dei prezzi dei beni energetici (-6,1% da -4% di luglio). Su base mensile i prezzi aumentano invece dello 0,2%. Il lieve rallentamento del tasso d'inflazione riflette in primo luogo l'ampliarsi della flessione su base tendenziale dei prezzi dei Beni energetici non regolamentati (da -6,0% a -8,6%) e dei Beni durevoli (da -1,2% a -1,8%), ma anche la decelerazione dei prezzi dei Servizi relativi all'abitazione (da +2,7% a +2,5%). Un sostegno alla dinamica dell'indice generale si deve, invece, all'accelerazione dei prezzi dei Beni energetici regolamentati (da +11,7% a +14,3%) e, in misura minore, dei Servizi relativi ai trasporti (da +2,2% a +2,9%) e dei Beni semidurevoli (da +1,1% a +1,3%). Ad agosto, l'\"inflazione di fondo\", al netto degli energetici e degli alimentari freschi, resta stabile a +1,9%, come anche quella al netto dei soli beni energetici, che registra ancora un +1,8%. Nel loro complesso, i prezzi dei beni accentuano il calo su base tendenziale (da -0,1% a -0,5%), mentre la dinamica dei servizi risulta in lieve accelerazione (da +3,0% a +3,2%). Il differenziale inflazionistico tra il comparto dei servizi e quello dei beni si accresce, portandosi a +3,7 punti percentuali (dai +3,1 di luglio). Rallenta il ritmo di crescita sui dodici mesi dei prezzi dei Beni alimentari, per la cura della casa e della persona (da +0,7% a +0,6%). Un andamento analogo si registra anche per quelli dei prodotti ad alta frequenza d'acquisto (da +1,8% a +1,1%)."
        },
        {
            "Title": "Terna: consumi elettrici da record ad agosto",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/energitalia/storie/2024/09/19/news/terna_consumi_elettrici_da_record_ad_agosto-423509476/",
            "Content": "Nel mese di agosto, il fabbisogno di energia elettrica in Italia è stato pari a 27,5 miliardi di kWh, in crescita dell’8,1% rispetto ad agosto 2023. A comunicarlo è Terna, la società che gestisce la rete di trasmissione nazionale, che evidenzia come questo dato sia il più alto di sempre in termini di consumi per il mese di agosto: le temperature eccezionalmente alte hanno causato un utilizzo sempre più massiccio degli impianti di climatizzazione. Tale fenomeno, combinato con l’aumento dei consumi del settore dei servizi, ha determinato una crescita sostanziale della domanda elettrica. La variazione positiva, in netta controtendenza con il dato leggermente negativo di agosto dello scorso anno (-0,6%), è stata raggiunta con un giorno lavorativo in meno (21 vs 22) e una temperatura media mensile di ben 2°C superiore a quella di agosto 2023. Il dato della domanda elettrica, destagionalizzato e corretto dagli effetti contrapposti di calendario e temperatura, porta quindi la variazione a +4,8% rispetto ad agosto 2023. A livello territoriale, la variazione tendenziale di agosto è risultata ovunque positiva: +7,9% al Nord, +8,6% al Centro e +8,4% al Sud e nelle Isole. Nei primi otto mesi dell’anno, il fabbisogno nazionale è in crescita del 2,5% rispetto al corrispondente periodo del 2023 (+2,2% il valore rettificato). L’indice Imcei (Indice mensile dei consumi elettrici industriali) elaborato da Terna, che prende in esame i consumi industriali delle imprese cosiddette ‘energivore’, ha fatto registrare una crescita dell'1,9% rispetto ad agosto 2023. Correggendo il dato dall’effetto calendario, la variazione si porta a +2,5%. In particolare, positivi i comparti della cartaria, siderurgia, alimentare, cemento, calce e gesso e meccanica. In flessione, ceramiche e vetrarie, metalli non ferrosi, mezzi di trasporto e chimica. In termini congiunturali, la variazione della richiesta elettrica destagionalizzata e corretta dagli effetti di calendario e temperatura è positiva (+1,1%). Sostanzialmente stabile invece la variazione congiunturale dell’indice Imcei (+0,3%). L’indice Imser (Indice mensile dei servizi), che Terna pubblica sulla base dei dati dei consumi elettrici mensili forniti da alcuni gestori di rete di distribuzione (E-Distribuzione, Unareti, A-Reti, Edyna e Deval), ha fatto registrare, nel mese di giugno 2024, una variazione positiva dell’1,9% rispetto a giugno 2023. In particolare, tra i comparti che hanno registrato variazioni positive si trovano attività professionali, scientifiche e tecniche, amministrazione pubblica e difesa, informazione e comunicazione. Tra quelli con variazione negativa trasporto e magazzinaggio, finanza e assicurazione e sanità e assistenza sociale. Tornando al bilancio mensile di Terna, lo scorso mese la domanda di energia elettrica italiana è stata soddisfatta per l’86,6% dalla produzione nazionale e per la quota restante (13,4%) dal saldo dell’energia scambiata con l’estero. Il valore del saldo estero mensile risulta pari a 3,7 TWh, l’11,4% in più rispetto ad agosto 2023. A livello progressivo, da gennaio ad agosto 2024, l’import netto è in aumento del 3,9% rispetto ai primi otto mesi del 2023. Terna In dettaglio, la produzione nazionale netta è risultata pari a 23,9 miliardi di kWh. Le fonti rinnovabili hanno coperto il 40,5% della domanda elettrica (era 43,7% ad agosto 2023). In crescita la fonte termica (+12,8%), essenzialmente per la crescita della generazione a gas dovuta all’aumento di fabbisogno. Continua a essere in riduzione la quota di produzione a carbone, -63,7% rispetto allo stesso mese del 2023. In crescita anche la fonte idrica (+9,4%) e fotovoltaica (+15,1%); l’incremento della produzione del fotovoltaico (+564 GWh) è dovuto al contributo positivo dell’aumento di capacità in esercizio (+848 GWh) che ha compensato il minor irraggiamento (-284 GWh). In diminuzione la fonte eolica (-47,7%, causata da scarsità di vento) e geotermica (-2,3%). Nei primi otto mesi del 2024 la capacità rinnovabile in esercizio è aumentata di 4.825 MW (di cui 4.350 MW di fotovoltaico). Tale valore è superiore di 1.237 MW (+34%) rispetto allo stesso periodo dell’anno precedente. Nel dettaglio, la nuova capacità in esercizio del fotovoltaico si sta progressivamente spostando verso impianti grid scale."
        },
        {
            "Title": "Prezzo e piccoli disagi. Ecco perché l’auto elettrica non sfonda in Europa",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/20/news/auto_elettrica_crisi_cina_dazi-423510571/",
            "Content": "ROMA — Da opportunità di sviluppo a zavorra. Le vendite delle auto elettriche sono ferme e condizionano in modo negativo un comparto già in crisi. Basta guardare gli ultimi dati Acea, l’associazione europea dei costruttori. Le immatricolazioni nei Paesi Ue, Efta e Regno Unito nel mese di agosto sono state 755.717, -16,5% rispetto al 2023. Stellantis, gruppo che ha come primo azionista Exor che controlla anche Repubblica, ha venduto nel mese 103.612: -28,7%. Pesa il forte calo delle auto elettriche: -36% ad agosto. Se si considera solo l’Ue, la flessione è del 43,9%. La fine degli incentivi pesa. E il club dei produttori chiede a Bruxelles di intervenire: «Servono misure di soccorso urgenti prima che i nuovi obiettivi di Co2 entrino in vigore nel 2025», dice la sigla guidata dall’ad di Renault, Luca de Meo. Confindustria, Meloni d’accordo con Orsini: “Correggere gli errori dell’Europa sul Green Deal” di Filippo Santelli 18 Settembre 2024 Le previsioni del mercato, complice la scadenza del 2035, anno in cui la Ue ha fissato la fine delle vendite di auto nuove con motore termico, erano differenti. E lo sono ancora. Ma nella pratica l’auto con la spina non convince. Perché non si compra? «Ribalterei la domanda», risponde Gianluca Di Loreto, partner in Bain & Company per Automotive & Mobility. «Perché dovrei comprarla?», spiega. «Voglio un oggetto nuovo se ha un valore in più o un pregio in più rispetto a quello che ho già - rimarca - l’auto elettrica cos’ha in più del termico? Ha più coppia? Ok. Inquina meno? È tutto da vedere. E poi? Se volessi considerare i due prodotti alla pari, c’è il freno del prezzo. È sempre più cara». La vettura con la batteria per Di Loreto è «un’innovazione che soddisfa una parte limitata di consumatori. Per soddisfare la massa deve diventare un elemento di progresso. E non lo è ancora». Auto, Tavares: “Scelte impopolari per evitare i problemi di Volkswagen” di Diego Longhin 17 Settembre 2024 Analisi che combacia con quella di Dario Duse, country leader di AlixPartner in Italia. Sono cinque le ragioni per cui le vendite di elettriche non crescono. «La quota di mercato in Europa è del 13%, si tratta di consumatori che vogliono un qualche cosa perché è nuovo, tecnologico, va di moda. È l’elite, non la massa». Qual è il freno? «Il prezzo», risponde Duse. «Oscilla tra il 40 e il 50% in più rispetto ai veicoli tradizionali». Quale sarebbe quello accessibile? «Il 25% in più sarebbe accettabile per il 10-20% di consumatori in più. Con un prezzo maggiore del 10% la quota di acquirenti crescerebbe del 40-50%. E se tra termico ed elettrico non ci fosse differenza si arriverebbe ad un più 60-65% di consumatori». Il prezzo non è l’unico nodo. I veicoli a batteria, «se rivenduti dopo tre anni, valgono il 50% in meno, valore troppo basso. La rete di ricarica delle colonnine è inadeguata. E questo crea la cosiddetta ansia da ricarica, soprattutto per gli usi fuori città e i chilometraggi elevati. E poi c’è il tema del costo dell’energia: «Se non ci si collega alla rete di casa, ma alle colonnine - dice Duse - non ci sono vantaggi economici». Auto, Tavares: “No a modifiche delle regole di emissioni Co2 ora, sarebbe surreale” Diego Longhin 15 Settembre 2024 Perché in Cina il 97% delle persone si comprerebbe un’auto elettrica? «Costano meno delle termiche», risponde Duse. Il Dragone domina il comparto batterie e il costo per produrre è inferiore del 30%. «In Cina le targhe sono contingentate - aggiunge - con un’elettrica si ottiene subito, con le altre no». I produttori cinesi sono avanti grazie alle sovvenzioni ottenute dallo Stato. Punto su cui l’Europa poggia il rincaro dei dazi sulle elettriche. Il 25 settembre era fissato il voto finale, ma è stato rinviato. Diplomazie al lavoro. «Intensificati gli sforzi per trovare una soluzione efficace e compatibile con le norme Wto», dice Valdis Dombrovskis dopo un incontro «costruttivo» con il ministro del Commercio cinese Wang Wentao."
        },
        {
            "Title": "Champions: il Barcellona cade a Monaco, vincono Atletico e Leverkusen",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/champions/2024/09/19/news/champions_barcellona_cade_a_monaco_vincono_atletico_leverkusen-423510580/",
            "Content": "In 10 contro 11 il Barcellona cade (2-1) a Montecarlo nella gara d’esordio in Champions League. Brillano, invece, i campioni di Germania del Bayer Leverkusen che travolgono a Rotterdam (0-4) il Feyenoord. Solo al 90’ l’Atletico Madrid riesce a piegare, in rimonta (2-1), il Lipsia. Con identico risultato vincono il Benfica a Belgrado con la Stella Rossa e il Brest contro lo Sturm Graz. Monaco-Barcellona 2-1 In 10 per 80' il Barcellona inciampa nel Principato contro il Monaco. Un pasticcio difensivo in fase di rinvio condanna i blaugrana a giocare in 10 già dal 10’ per un rosso mostrato a Eric Garcia reo di un fallo ai danni di Minamino lanciato a rete. Il Monaco ringrazia e al 16’ passa con una bella azione personale del talentuoso Akliouche che entra in area sulla destra, salta a rientrare due giocatori e gela ter Stegen con un preciso sinistro rasoterra a fil di palo. Il Barcellona reagisce con orgoglio e pareggia al 28’ con Lamine Yamal che raccoglie un lancio dalle retrovie e imita in fotocopia il gol realizzato da Akliouche. Con questa rete il classe 2007 diventa, a 17 anni e 68 giorni, il secondo più giovane in gol in Champions dietro al compagno di squadra Ansu Fati che nel 2019 andò a segno contro l'Inter a 17 anni e 40 giorni. Non contenti, i catalani cercano anche di vincere e, ingenuamente, si fanno infilare di rimessa dal neo entrato Ilenikhena che, lanciato davanti alla porta, piega le mani a ter Stegen con un forte sinistro. All'85' l'arbitro olandese Lindhout concede un rigore ai padroni di casa vedendo un presunto fallo di Inigo Martínez su Balogun ma dopo segnalazione del Var torna giustamente sui suoi passi. Florian Wirtz (Bayer) Feyenoord-Bayer Leverkusen 0-4 Il Leverkusen umilia il Feyenoord a Rotterdam all’esordio nella nuova Champions League. I campioni di Germania risolvono la pratica con un primo tempo stratosferico. Sblocca il risultato già al 5’ Wirtz che riceve un pallone recuperato da Andrich e batte Hradecky con un preciso sinistro dal limite. Alla mezzora arriva il raddoppio, firmato da Grimaldo che si fa trovare pronto sul secondo palo su un cross basso dalla destra di Frimpong. E sempre da un centro di Frimpong nasce lo 0-3 (36’), realizzato ancora da Wirtz, stavolta con un gran destro al volo. Che sia una serata da dimenticare per il Feyenoord viene certificato al 45’ quando il portiere Wellenreuther devia in spaccata col tacco in rete un pallone rimesso in mezzo di testa da Tapsoba su una punizione-cross dalla trequarti sinistra di Grimaldo. Gimenez esulta dopo il gol decisivo in Atletico Madrid-Lipsia (afp) Atletico Madrid-Lipsia 2-1 L'Atletico soffre ma alla fine riesce a piegare in rimonta il Lipsia. Il Metropolitano viene gelato dopo appena 4' da Sesko che segna di testa in contropiede riprendendo un destro di Openda alzato da Oblak. I colchoneros si rimboccano le maniche e al 28’ pareggiano con un bel destro al volo di Griezmann su cross dalla destra di Llorente. L'Atletico insiste, colpisce un palo con Correa ma deve attendere fino al 90’ per ribaltare il risultato: ci pensa Gimenez con uno splendido stacco di testa in diagonale su cross dalla trequarti sinistra di Griezmann. Stella Rossa-Benfica 1-2 Il Benfica inizia con il piede giusto la Champions espugnando Belgrado. Lusitani avanti già al 9’ con Akturkoglu che si fa trovare pronto sul secondo palo su un cross dalla destra di Bah, innescato da Di Maria. Al 29’ il Benfica raddoppia con una perfetta punizione a giro da 25 mt di Kokcu che s’insacca a fil di palo alla sinistra di Glazer. La Stella Rossa reagisce nella ripresa ma accorcia le distanze solo all’86’ con Milson, lanciato a rete da Ndiaye. Troppo tardi per evitare la sconfitta. (reuters) Brest-Sturm Graz 2-1 Esordio in Champions da favola per il Brest che vince piegando lo Sturm Graz. A segnare il primo gol nella competizione per i francesi pensa al 23’ Magnetti che raccoglie una corta respinta della difesa ospite e batte Scherpen con un gran destro in mezza girata di controbalzo da 23 mt. Lo Sturm non ci sta e in pieno recupero di primo tempo (46’) pareggia complice un autogol di petto di Edimilson Fernandes che pasticcia su un centro dalla sinistra di Boving. Il Brest si rimbocca le maniche e al 56’ torna avanti con un bel sinistro in girata di Sima su torre di Ajorque. Lo Sturm ha chiuso la gara in 10 per l’espulsione all’88’ di Lavalée per somma di ammonizioni."
        },
        {
            "Title": "Bologna celebra lo stile ironico e satirico di Martin Parr",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/osserva-italia/osserva-viaggi/2024/09/20/news/bologna_celebra_lo_stile_ironico_e_satirico_di_martin_parr-423511108/",
            "Content": "In occasione dei suoi 50 anni d'attività, Bologna dedica una retrospettiva a uno dei più grandi fotografi del nostro tempo. Fino al 6 gennaio ‘Martin Parr. Short & Sweet’ ripercorre la carriera del documentarista britannico attraverso 60 scatti accompagnati da un'installazione con oltre 250 immagini tratte dalla serie ‘Common sense’. Dalla società dei consumi al turismo di massa, dalle nevrosi dell'uomo moderno alla sua amara consapevolezza di essere kitsch, l'iniziativa analizza tutte le tematiche affrontate dall’autore nel corso della sua carriera. Ironico ma anche feroce nella sua critica della società massificata, Martin Parr è stato fra i primi a introdurre il colore nella fotografia documentarista. Curata dallo stesso fotografo, l'antologica si apre con la serie ‘Non-conformists’, immagini in bianco e nero scattate fra il 1975 e il 1980 nello Yorkshire. Per cinque anni, assieme alla futura moglie Susie Mitchell, Parr documenta gli eventi dei ‘Non conformisti’ con esplicito riferimento alle cappelle metodiste e battiste assai diffuse in zona. In particolare, le immagini di ordinaria quotidianità esposte registrano il carattere fortemente indipendente dell’Inghilterra settentrionale rispetto all’anglicismo di Stato. Il percorso prosegue con il primo progetto a colori intitolato ‘The last resort’ realizzato sulle spiagge di Brighton. Il reportage testimonia il periodo di profondo declino economico in cui versava il nord-ovest dell'Inghilterra a metà degli anni ’80. L'installazione ‘Common sense’ offre poi uno studio sul consumo di massa particolarmente evidente nell'occidente del mondo. In questa serie Parr ritrae affettuosamente soggetti legati al cattivo gusto e alla volgarità contemporanea, colti con un sarcasmo senza precedenti. Gli scatti e le composizioni dinamiche, fatte di accostamenti audaci e oggetti kitsch, vengono riprese da angolazioni insolite. Nella sezione ‘Small world’ lo sguardo dell'autore è rivolto, invece, all'universo del turismo di massa. L'inchiesta segue le vicende del turista medio attraverso fotografie che svelano i lati più ridicoli di un'attività di svago resa possibile solo grazie all’avvento delle compagnie ‘low cost’. Oltre al turismo, il fotografo britannico racconta il ballo. Da San Paolo in Brasile alle isole scozzesi, ballerini, lezioni di danza e festival sono protagonisti di ‘Everybody dance now’ in cui il corpo collettivo si manifesta senza pudori. La retrospettiva si chiude con le immagini dedicate alla spiaggia ‘Life’s a beach’. Nella sequenza si viaggia attraverso i lidi di tutto il mondo, in un caleidoscopio di scatti del corpo svestito mostrato in pubblico. Prodotta da 24 Ore Cultura-Gruppo 24 Ore e realizzata in collaborazione con Magnum Photos, la mostra è accompagnata da un catalogo che contiene un’intervista con Martin Parr a cura di Roberta Valtorta."
        },
        {
            "Title": "Cagliari-Empoli, dove vedere la partita in tv e probabili formazioni",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/2024/09/20/news/cagliari_empoli_dove_vedere_tv_formazioni-423509892/",
            "Content": "Diretta tv e streaming Cagliari-Empoli · Partita: Cagliari-Empoli · Data: Venerdì 20 settembre 2024 · Dove: Unipol Domus (Cagliari) · Orario: 18:30 · Canale TV: DAZN (canale 214 del satellite) · Streaming: DAZN · Competizione: 5ª giornata di Serie A 2024/25 Smaltita la delusione per il pesante ko interno contro il Napoli, il Cagliari torna subito in campo, nuovamente all’Unipol Domus, per cercare la prima vittoria stagionale in serie A. Di Fronte un Empoli che naviga tre le prime posizioni e che dopo quattro giornate è ancora imbattuto (una vittoria e tre pareggi). Davide Nicola affronta il suo recente passato con la consapevolezza di dover vincere per non veder scappar via una diretta concorrente per la salvezza e provare a uscire dalla zona rossa della classifica. Nell’Empoli, invece, si vedrà per la prima volta in panchina Roberto D’Aversa dopo le quattro giornate di qualifica subite la scorsa stagione alla guida del Lecce. I convocati per #CagliariEmpoli pic.twitter.com/zmLcCohswl— Cagliari Calcio (@CagliariCalcio) September 19, 2024 Chi arbitra Cagliari-Empoli La terna arbitrale e Var di Cagliari-Empoli è cosi composta: · Arbitro: Sozza · Assistenti: Giallatini-Colarossi · IV ufficiale: Rutella · VAR: Fabbri-Mazzoleni Probabili formazioni Cagliari-Empoli Nicola va verso la conferma della squadra che ha perso contro il Napoli domenica scorsa. Due i dubbi. Uno in difesa dove Palomino chiede spazio, l’altro a centrocampo dove sulla destra Zortea insidia Azzi. Se l’ex atalantino dovesse giocare dal 1’, Zappa andrà in panchina. D’Aversa non può ancora contare su Fazzini e deve valutare le condizioni di Solbakken. Così anche per i toscani dovrebbe essere riproposta la stessa formazione del turno precedente, quella che ha fermato la Juventus. Davanti, quindi, conferma per Colombo supportato da Esposito e Maleh. Probabile formazione Cagliari (3-4-2-1): Scuffet; Zappa, Mina, Luperto; Azzi, Deiola, Marin, Augello; Gaetano; Luvumbo, Piccoli. All. Nicola.Probabile formazione Empoli (3-4-2-1): Vasquez; Goglichidze, Ismajli, Viti; Gyasi, Henderson, Grassi, Pezzella; Esposito, Maleh; Colombo. All. D'Aversa. Dove vedere Cagliari-Empoli in TV La partita tra Cagliari e Empoli verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Cagliari-Empoli in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alle voci di Mancini e Behrami. Pronostici Cagliari-Empoli Cagliari leggermente favorito per i bookie. La vittoria dei padroni di casa, infatti, è quotata 2.20, mentre quella dell'Empoli è a 3.40, col pareggio a 3.30. I sardi, fin qui, hanno segnato un solo gol, per questo l'Under 2.5 è la soluzione più giocata e vale 1.60, col NoGoal a 1."
        },
        {
            "Title": "Residui fiscali più trasparenti: così si può migliorare il dibattito sulle autonomie",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/14/news/residui_fiscali_piu_trasparenti-423499948/",
            "Content": "Nota a cura di Rossana Arcano, Alessio Capacci e Giampaolo Galli ** I residui fiscali sono una variabile cruciale per capire se i residenti di una regione danno un contributo positivo o negativo al bilancio pubblico del sistema Italia, e anche per capire la direzione dei trasferimenti fra regioni che avvengono per il tramite dell’operatore pubblico. Malgrado l’importanza di questa variabile, specie quando si discute di dare maggiore autonomia alle regioni, non esiste un calcolo ufficiale e condiviso dei residui fiscali, il che complica la comprensione del fenomeno. Maggiore trasparenza e dati affidabili contribuirebbero a sgombrare il campo da qualche pregiudizio e a migliorare la qualità del dibattito sul tema dell’autonomia. I trasferimenti che il Mezzogiorno riceve dal resto del Paese sono massicci (a tutt’oggi superiori a quelli che in Germania ricevono i länder orientali), ma non sono dovuti a un eccesso di spesa nel Mezzogiorno (quantomeno se questa viene valutata in euro correnti e non a parità di potere d’acquisto). I trasferimenti sono dovuti al fatto che i redditi dei residenti del Sud sono più bassi, ed è quindi più basso il contributo che essi danno alle entrate delle pubbliche amministrazioni. * * * Cosa sono i residui fiscali? Il residuo fiscale è la differenza tra spese ed entrate della PA (ossia l’insieme di tutte le pubbliche amministrazioni, principalmente lo Stato, le regioni, le province, i comuni e gli enti previdenziali) in una data regione e in un dato intervallo di tempo: se il residuo è positivo, la PA spende nella regione più delle entrate che si generano su quel territorio. Il che significa che i residenti della regione ricevono dal settore pubblico in tutte le sue articolazioni più di quanto non diano; quindi ricevono trasferimenti dal resto del Paese per il tramite dello Stato. Se il residuo è negativo, nella regione si spende meno delle entrate che si generano su quel territorio: i residenti della regione contribuiscono quindi positivamente al saldo del bilancio pubblico e/o ai trasferimenti ad altre regioni. In altre parole, se il residuo è positivo allora i residenti della regione ricevono dallo Stato centrale più di quanto versano, mentre se è negativo essi versano allo Stato centrale più di quanto ricevono.[1] La somma dei residui di tutte le regioni italiane è il bilancio pubblico o, meglio, delle Pubbliche Amministrazioni, nell’accezione rilevante per le regole europee. Se, come spesso accade, si considerano i residui al netto della spesa per interessi, la somma ammonta al bilancio primario delle PA. I residui fiscali sono fondamentali per capire se una regione contribuisce positivamente o negativamente al bilancio complessivo del Paese e per comprendere la direzione dei flussi di risorse tra le regioni. Nonostante la loro importanza, soprattutto nel contesto del dibattito sull’autonomia regionale, non esiste un calcolo ufficiale e condiviso dei residui fiscali. Se esistesse, si potrebbe discutere con maggiore chiarezza e meno pregiudizi temi delicati come l’autonomia differenziata. Per esempio, molti cittadini del Nord Italia credono di essere sottoposti a un eccesso di tassazione per via dei trasferimenti a favore del Mezzogiorno. Questa convinzione non è vera per tutte le regioni (Trentino-Alto Adige e Valle d’Aosta sono beneficiarie nette di trasferimento dal resto del Paese). E per le regioni per cui è vera è importante notare che ciò non è dovuto a un eccesso di spesa a favore del Mezzogiorno, ma al fatto che i redditi nel Sud sono più bassi; quindi, il loro contributo fiscale è minore. La redistribuzione a favore del Mezzogiorno è una conseguenza immediata di un principio costituzionale in base al quale un cittadino ha gli stessi diritti (per esempio in termini di servizi pubblici) e gli stessi doveri (in termini di tassazione), indipendentemente dalla regione in cui vive. A parità di reddito, un cittadino veneto e uno campano dovrebbero ricevere gli stessi servizi e pagare le stesse imposte; e dato che in Campania i redditi sono mediamente più bassi che in Veneto, la Campania è una regione che beneficia di trasferimenti netti dal resto del Paese. Gli unici calcoli esistenti sono quelli che sono stati pubblicati dalla Banca d’Italia relativamente ad alcuni anni. Gli ultimi disponibili risalgono al 2019 e sono riportati nella Tav. 1.[2] La tavola riporta le spese al netto degli interessi. La ragione è che gli interessi sono una conseguenza dei debiti contratti con i deficit primari e non comportano una scelta allocativa da parte dello Stato. Se si dicesse il contrario, si avrebbe il paradosso che i pagamenti ai non residenti che detengono titoli pubblici verrebbero interpretati come una politica di favore nei confronti del settore estero. I dati evidenziano in maniera netta l’entità dei trasferimenti fiscali da parte del Centro-Nord al Sud del Paese. Nel 2019 il Centro-Nord ha contribuito con quasi 100 miliardi di euro (95,9 miliardi), mentre il Sud ha ricevuto risorse dall’esterno per oltre 60 miliardi di euro (64,2 miliardi). La differenza tra queste cifre corrisponde al bilancio primario dell’Italia, che nel 2019 è stato di 31,7 miliardi di euro (1,8% del Pil). La Lombardia è stata la regione che ha contribuito di più allo Stato, con un avanzo di bilancio di 56,8 miliardi di euro, pari quasi al 60% del residuo fiscale del Centro-Nord e al 90% del residuo fiscale positivo del Sud. Tra le regioni del Sud, la Campania ha avuto il maggior residuo fiscale, con 16 miliardi di euro, seguita da Sicilia (14,2 miliardi) e Puglia (12,7 miliardi). Sebbene, come mostriamo nel seguito di questa nota, questi dati non siano il frutto di un eccesso di spesa nel Mezzogiorno, è comprensibile che una redistribuzione così significativa di risorse, che è avvenuta costantemente dal dopoguerra a oggi,[3] possa suscitare obiezioni. Questo è particolarmente vero considerando che tale redistribuzione non è riuscita a ridurre i divari di reddito pro capite tra il Nord e il Sud del Paese. Anzi, secondo una tesi molto diffusa, i trasferimenti condannano il Sud a rimanere una regione assistita. Chi sostiene questa tesi ritiene che una maggiore autonomia delle regioni possa servire a responsabilizzare le classi dirigenti locali, portando a un miglioramento dei servizi pubblici. La distribuzione della spesa Secondo i dati originali della Banca d’Italia, il Mezzogiorno risulta svantaggiato in termini di ripartizione della spesa rispetto al Centro-Nord: nel 2019 la spesa primaria pro capite della PA è stata di 12.401 euro al Sud contro 13.959 euro del Centro-Nord, una differenza di quasi 1.600 euro (Tav. 2). Le cose cambiano in misura abbastanza sensibile se si sottrae la spesa pensionistica per regione, usando lo stesso argomento per il quale sono stati esclusi gli interessi: sull’allocazione geografica delle pensioni il decisore politico non ha alcun controllo, dato che le pensioni dipendono da chi ha contribuito in passato, per quanto tempo e così via. In questo caso, il divario Nord-Sud si riduce a 245 euro pro capite, sempre con un leggero vantaggio per il Centro-Nord. Questo vantaggio è interamente dovuto alle regioni a statuto speciale del Centro-Nord. Se si esclude anche la spesa di queste regioni, il divario si inverte: il Mezzogiorno registra un leggero vantaggio di 152 euro pro capite nella distribuzione della spesa.[4] Queste differenze sono piuttosto piccole, ma diventano significative se si considerano le variazioni nei costi della vita tra le due macroaree: i prezzi al Sud sono più bassi rispetto al Centro-Nord, il che significa che ogni euro speso al Sud ha un maggiore potere d’acquisto, e quindi un valore reale superiore. Correggendo i dati in base alla Parità di Potere d’Acquisto (PPA), il vantaggio del Mezzogiorno sale a 2.297 euro pro capite.[5] Per un’analisi più accurata è utile effettuare una regressione multivariata che consenta di cogliere separatamente l’effetto della popolazione e dello status costituzionale sulla spesa pro capite della PA, lasciando che l’appartenenza al Mezzogiorno spieghi le differenze restanti. In altre parole, si vuole individuare la differenza nella spesa pro capite tra una regione del Sud e una del Centro-Nord a parità di popolazione e statuto costituzionale. In tal senso, la Tav. 3 riporta i risultati di quattro diverse regressioni: nelle prime tre regressioni si considera come variabile dipendente la spesa primaria pro capite al netto della spesa pensionistica in euro correnti, mentre nella regressione (4) la stessa spesa è espressa a parità di potere d’acquisto. La Tav. 3 conferma i risultati della Tav. 2: il coefficiente stimato non è statisticamente significativo in nessuna delle prime tre regressioni, il che significa che la spesa pubblica è all’incirca equidistribuita sul territorio nazionale in ragione della popolazione. Con i dati grezzi della Banca d’Italia il Mezzogiorno appare svantaggiato (regressione 1). Tuttavia, togliendo la spesa delle regioni a statuto speciale del Centro-Nord la spesa risulta essere praticamente equidistribuita tra le due macroaree, con un piccolissimo vantaggio per il Mezzogiorno (202 euro pro capite, che diventano 401 se escludiamo anche la spesa di Sicilia e Sardegna).[6] Le cose cambiano se si considera la spesa della PA a parità di potere d’acquisto: in questo caso, il Sud risulta essere significativamente favorito con circa 2.000 euro pro capite. Il risultato non deve sorprendere, dato che quasi tutti gli stipendi pagati dalla PA tendono a essere uguali in termini nominali tra regioni, ma essendo il costo della vita in media più basso al Sud lo stesso stipendio è, in termini reali, maggiore rispetto al Centro-Nord. E le entrate? Guardiamo ora il lato delle entrate. Ricordiamo che la capacità di una regione di generare gettito fiscale dipende sostanzialmente dall’andamento del reddito dei suoi contribuenti, dato che le entrate tributarie crescono al crescere della base imponibile su cui applicare l’aliquota d’imposta. Come mostra la Fig. 1, infatti, le entrate della PA sono distribuite in maniera quasi lineare rispetto al Pil della regione (quindi sono minori in valore assoluto nelle aree più povere). Per verificare la proporzionalità fra Pil e entrate, la Tav. 4 riporta i risultati di due diverse regressioni. La regressione (1) riporta, per completezza, la regressione della Fig. 1. Nella regressione (2) sia la variabile dipendente (entrate pro capite) che la variabile indipendente (Pil pro capite) vengono espresse in logaritmi naturali: il coefficiente stimato per il regressore ci dice che un aumento dell’1% del Pil pro capite comporta un aumento dello 0,94% delle entrate regionali. Riassumendo, la nostra analisi mostra che i trasferimenti dal Nord al Sud non sono dovuti a eccessi di spesa al Sud, ma al fatto che i redditi dei residenti del Sud sono più bassi e quindi sono più basse le tasse e i contributi pagati dai residenti del Sud. Come mostra la Fig. 2, il Pil pro capite dei residenti nel Mezzogiorno sta fra il 55 e il 59% di quello dei residenti del Centro-Nord. La situazione relativa del Mezzogiorno è notevolmente peggiorata dopo la crisi del 2008-2012, ma ha avuto un notevole rimbalzo nel 2023. In conclusione, non si capisce perché questi dati non vengano pubblicati con regolarità dall’Istat o da un’altra autorità pubblica. Una maggiore trasparenza aiuterebbe a sgombrare il campo da qualche pregiudizio e a migliorare la qualità del dibattito sul tema delle autonomie. Un confronto interessante: Italia e Germania Un paper di Carmelo Petraglia e Domenico Scalera del 2019 ricostruisce i dati sui residui di Italia e Germania e fornisce un confronto sulla redistribuzione fiscale attuata nei due Paesi dal 2007 al 2015.[7] La conclusione è che la redistribuzione che avviene in Italia a favore del Mezzogiorno è più importante di quella che avviene in Germania a favore dei länder Orientali. È questo il risultato di un processo di convergenza straordinariamente rapido che ha avuto luogo in Germania negli anni successivi all’unificazione nel 1990. Guardando ai residui come percentuale del Pil locale, il Sud Italia (al netto delle isole) ha un residuo positivo fra il 15 e il 16% del proprio Pil (Tav. 5A). I länder orientali della Germania hanno anch’essi un residuo positivo che però non supera l’8% del Pil, e nel periodo considerato mostra una forte tendenza alla diminuzione: dal 7,8% del 2007-2009 al 5,5% del 2013-2015 (Tav. 5B). Anche il residuo del Mezzogiorno tende a diminuire, ma ciò sembra essere più l’effetto della crisi che di una riduzione dei divari. Guardando alle principali macroregioni che hanno residui negativi, in Italia spicca il contributo del Nord-Ovest con valori fra il 6 e l’8% del Pil. In Germania, invece, il contributo maggiore in valore assoluto viene dai grandi länder dell’Ovest. Tale contributo non supera però l’1,5% del Pil. Nell’interpretare i risultati, occorre una certa cautela, considerando le limitazioni dei dati e le differenze nei sistemi fiscali dei due Paesi. Per esempio, gli autori computano l’entità dei residui al netto della previdenza sociale, la cui spesa ha un impatto redistributivo diverso nei due Paesi, molto maggiore in Germania rispetto all’Italia. Inoltre, nonostante l’importanza del reddito pro capite e della localizzazione geografica, altri fattori come lo status amministrativo e la dimensione del territorio risultano rilevanti. Alcune regioni del Nord Italia, ad alto reddito, mostrano residui fiscali positivi, mentre piccole regioni del Sud, come Molise e Basilicata, registrano residui fiscali positivi molto maggiori rispetto a regioni vicine con un Pil pro capite simile. In Germania, la dimensione e lo status di città sembrano essere meno influenti, anche se gli stati minori dell’Occidente spesso presentano residui positivi nonostante livelli relativamente alti di Pil pro capite. [1] La nozione di residuo fiscale risale a un articolo di James Buchanan del 1950. Si veda J. M. Buchanan, “Federalism and Fiscal Equity”, The American Economic Review, 40(4), 1950, pp. 583-599. [2] Bisogna sottolineare come il calcolo dei residui fiscali sia alquanto complesso e tenda a essere sensibile al criterio di calcolo adottato. Diversi possono essere i criteri utilizzati: criterio della popolazione, della localizzazione o del beneficio. I dati originali della Banca d’Italia su cui si basano i valori riportati nella Tav. 1 seguono il criterio del beneficio. Il calcolo dei residui tende a variare anche in base alle voci di bilancio usate nella ricostruzione dei conti della PA. Per esempio, la spesa per interessi relativi al debito pubblico nazionale può essere o non essere inclusa nel calcolo in base a uno dei tre criteri. Per un approfondimento sulle diverse metodologie di calcolo e sul loro impatto si veda G. Brosio, S. Piperno, “Alla ricerca del residuo fiscale: una proposta di chiarificazione metodologica”, Società italiana di economia pubblica, 2021. [3] Per un’analisi storica dell’andamento dei residui fiscali in Italia si veda A. Giannola, C. Petraglia, D. Scalera, “Net fiscal flows and interregional redistribution in Italy: a long run perspective (1951-2010)”, Structural Change and Economic Dynamics, 39, 2016, pp. 1-16. Si veda anche G. Galli, M. Onado, “Dualismo territoriale e sistema finanziario”, Il sistema finanziario del Mezzogiorno, Banca d’Italia, 1990. [4] La spesa delle regioni a statuto speciale del Centro-Nord è molto più elevata delle regioni a statuto ordinario. Per esempio, basti pensare che nel 2019 la spesa primaria pro capite della PA al netto delle pensioni in Valle d’Aosta è stata pari a 18.169 euro, più di due volte la media dell’intero Centro-Nord (8.500 euro). [5] Per eseguire l’aggiustamento a parità di potere d’acquisto sono state utilizzate le soglie di povertà per una famiglia rappresentativa (2 membri tra 30-59 anni e 1 membro con 11-17 anni) calcolate dall’Istat e riferite al 2019. Per ciascuna regione è stata considerata la tipologia comunale più grande tra quelle disponibili. [6] Si noti che il coefficiente stimato per la dummy Mezzogiorno non è statisticamente significativo. Di conseguenza, la spesa in euro è all’incirca equidistribuita tra Centro-Nord e Sud Italia. [7] Si veda C. Petraglia, D. Scalera, “Interregional Net Fiscal Flows in Years 2007-2015. Italy and Germany at the Mirror”, Politica economica, 35(2), 2019, pp. 243-266."
        },
        {
            "Title": "Verona-Torino, dove vedere la partita in tv e probabili formazioni",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/2024/09/20/news/verona_torino_dove_vedere_tv_formazioni-423509920/",
            "Content": "Diretta tv e streaming Verona-Torino •Partita: Verona-Torino •Data: venerdì 20 settembre 2024 •Dove: Stadio Marco Antonio Bentegodi (Verona) •Orario: 20:45 •Canale TV: DAZN, Sky Sport Calcio, Sky Sport 4K, Sky Sport •Streaming: DAZN, SkyGo, Now •Competizione: 5ª giornata Serie A Il Verona non conosce mezze misure finora: nelle prime quattro giornate, due vittorie e due sconfitte, l'ultima lunedì scorso sul campo della Lazio. Il Torino invece è ancora imbattuto (due vittorie e due pareggi). Sono 60 i precedenti tra le due squadre con 24 successi dei granata, 10 dell'Hellas e 26 pareggi. Chi arbitra Verona-Torino La terna arbitrale e Var di Verona-Torino è cosi composta: Arbitro: Marinelli Assistenti: Capaldo-Trinchieri IV Ufficiale: Bonacina VAR: La Penna-Dionisi Probabili Formazioni Verona-Torino Zanetti non recupera Duda e Suslov, si è fermato Harroui (distorsione al ginocchio). Conferma in attacco per Tengstedt, reduce da due gol consecutivi, e in difesa per il trio Daniliuc, Coppola, Dawidowicz. Tra i pali Montipo'. Nel Torino Vanoli ha problemi in difesa: poche possibilità di recuperare Vojvoda, uscito dopo 20' contro il Lecce, e anche Coco è in forte dubbio per un problema muscolare. Sosa è in netto su vantaggio su Pedersen, difficile il recupero di Vlasic. Con Zapata in attacco Adams favorito su Sanabria. Probabile formazione Verona (3-4-2-1): Montipò, Daniliuc, Coppola, Dawidowicz, Tchatchoua, Belahyane, Dani Silva, Lazovic, Kastanos, Sarr, Tengstedt. All. Zanetti.Probabile formazione Torino (3-5-2): Milinkovic-Savic, Maripan, Walukiewicz, Masina, Lazaro, Ricci, Linetty, Ilic, Borna Sosa, Zapata, Adams. All. Vanoli. Dove vedere Verona-Torino in tv La partita tra Verona e Torino verrà trasmessa in co-esclusiva sia su DAZN (anche sul canale 214 di Sky sottoscrivendo l'abbonamento), che su Sky sui canali Sky Sport Calcio (202), Sky Sport 4k (213) e Sky Sport (251). Per vedere la gara in tv è possibile collegare la propria smart tv a internet ed effettuare l’accesso sull’applicazione della piattaforma. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Verona-Torino in diretta Streaming Per vedere la partita in streaming, DAZN permette la visione anche sul proprio sito ufficiale. Mentre per gli abbonati Sky c’è a disposizione la piattaforma Sky Go. Basterà collegarsi da pc o dispositivi mobili come smartphone e tablet. Il match sarà visibile anche su Now il servizio di streaming live e on demand di Sky. Telecronista DAZN per il match La telecronaca di DAZN sarà affidata ad Orazio Accomando. Pronostici Verona-Torino Partita molto incerta secondo i bookmakers: il Torino parte leggermente favorito con la quota di 2.65, mentre la vittoria del Verona è offerta a 2.80. Da non escludere il pareggio, dato a 3.10. Per questa partita, oltre proprio al segno X, considerando le due buone difese vi consigliamo la giocata \"under 2,5\" a 1.63."
        },
        {
            "Title": "Tennis - Sport - la Repubblica",
            "Source": "Repubblica",
            "Date": "2024-09-20",
            "Link": "https://www.repubblica.it/sport/tennis/",
            "Content": "b' Seguici su: Sport Sport Home Calcio Serie A Serie B Serie C Serie D Champions E.League Coppa Italia Nazionale Esteri F1 Home F1 Dirette e Risultati Calendario e Circuiti Team e Piloti Classifica Sci MotoGP Home MotoGP Dirette e Risultati Calendario e Circuiti Team e Piloti Classifica Tennis Home Tennis Dirette e Risultati Basket Home Basket Calendario Dirette e Risultati Classifica Serie A Rugby Home Rugby Calendario e dirette Classifica Ruoli Albo Ciclismo Home Ciclismo Calendario e dirette Classifiche Golf Volley Home Volley Dirette e Risultati Altri Sport Live Calcio / Serie A: Calendario Dirette e Risultati Classifica Marcatori Calcio / Serie B: Calendario Dirette e Risultati Classifica Marcatori Calcio / Serie C: Calendario Dirette e Risultati Classifica Marcatori Calcio / Champions League: Calendario Dirette e Risultati Classifiche Marcatori Albo d'oro Calcio / Europa League: Calendario Dirette e Risultati Classifiche Marcatori Calcio / Esteri: Dirette e Risultati Sorteggio Coppa Davis, Italia-Argentina ai quarti. Ecco gli avversari di Sinner e Berrettini Evitata l’Australia nella prima sfida della Final 8 che si terrà a Malaga dal 19 al 24 novembre 19 Settembre 2024 Condividi Stefano Battaglino squalificato 4 anni per il Clostebol, la stessa sostanza del caso Sinner. Ma non aveva le prove della sua innocenza Il Tas ha confermato lo stop per il tennista. Il 26enne ha sostenuto che la contaminazione è avvenuta attraverso il massaggio di un fisioterapista in Marocco, ma la difesa non è riuscita a rintracciarlo 19 Settembre 2024 Condividi Jannik Sinner tra la Milano Fashion Week, la Cina e la battuta a Berrettini: “Se l’Italia della Davis è così forte mangio gratis e me ne vado senza giocare” Il numero uno del mondo, che a Bologna ha tifato gli azzurri contro l’Olanda, è atteso da un finale di stagione impegnativo tra i titoli da difendere, le Atp Finals di Torino e la finale a 8 di Malaga con la nazionale a cura della redazione Sport 17 Settembre 2024 Condividi Djokovic: “Ai miei figli niente smartphone, sono gli unici della scuola senza. Non devono seguire il gregge” Il campione serbo di tennis ha raccontato un retroscena dell’educazione di Stefan (10 anni) e Tara (7) a cura della redazione Sport 16 Settembre 2024 Condividi Sinner, ufficiale il nuovo staff: Panichi preparatore atletico, Badio fisioterapista Il numero uno del mondo ha scelto i sostituti di Umberto Ferrara e Giacomo Naldi, allontanati dopo la vicenda Clostebol 16 Settembre 2024 Condividi Sinner e la passione per le auto, in Davis con la sua Audi da 250 mila euro Il numero uno del mondo a Bologna in macchina. Le auto veloci la sua vera passione: “L’unica cosa che mi sono concesso” di Paolo Rossi 16 Settembre 2024 Condividi Coppa Davis, Italia-Olanda 2-1 in diretta: vincono Berrettini e Cobolli, azzurri primi nel girone. Il doppio agli olandesi ch si qualificano Dopo aver battuto Brasile e Belgio la squadra di Volandri ottiene il terzo successo e domina il girone giocato a Bologna. Alle Finals di novembre, a Malaga, si aggiungerà anche Sinner, oggi in tribuna a tifare gli azzurri a cura della redazione Sport 15 Settembre 2024 Condividi Coppa Davis, Italia-Olanda: il programma e dove seguire le partite in tv Italia già qualificata alla Final Eight di Malaga grazie alla vittoria del Brasile sul Belgio. Contro gli Oranje in campo Berrettini, Cobolli e il doppio Bolelli/Vavassori. All'Unipol Arena ci sarà anche Sinner 15 Settembre 2024 Condividi Italia qualificata alle Finals, il Brasile batte il Belgio e fa un regalo agli azzurri che poi fanno festa con Sinner Domenica i campioni in carica contro l’Olanda giocheranno comunque per il primo posto nel girone. Arrivato a Bologna anche il numero 1 del mondo 14 Settembre 2024 Condividi Coppa Davis, Italia alle finali di Malaga se... Tutte le combinazioni Gli azzurri si qualificheranno se il Brasile batterà il Belgio o se, domenica, supereranno l'Olanda. Sono eliminati solo in caso di successo del Belgio e di sconfitta per 3-0 gli orange. Un ko per 2-1, invece, tirerebbe in ballo il numero complessivo di set vinti di Jacopo Manfredi 14 Settembre 2024 Condividi L’Italia della Davis, cuore e lacrime. Belgio battuto, le Finals di Malaga si avvicinano Gli azzurri vincono 2-1 grazie a Berrettini e al doppio Bolelli-Vavassori. Cobolli superato da Bergs in tre set di Paolo Rossi 13 Settembre 2024 Condividi Coppa Davis, l'Italia batte il Belgio 2-1 grazie a Berrettini e al doppio Bolelli-Vavassori A Bologna seconda vittoria degli azzurri. Cobolli battuto nel secondo match da Bergs al terzo set. Domenica l'Olanda a cura della redazione Sport 13 Settembre 2024 Condividi Marco Panichi, chi è il nuovo preparatore atletico di Sinner Romano, classe 1964, ha lavorato negli ultimi 5 anni con Djokovic. Dell'altoatesino ha detto: \"Mi ricorda molto Nole dal punto di vista fisico\". In passato ha allenato, tra gli altri, Fognini, Schiavone, Na Li, Hantuchova e Kerber di Jacopo Manfredi 13 Settembre 2024 Condividi Coppa Davis, Italia-Belgio: il programma e dove seguire le partite in tv Dopo la vittoria sul Brasile, gli Azzurri cercano il bis per staccare il pass per Malaga. Alle 15 apre Berrettini, poi l'esordio assoluto di Cobolli (Arnaldi non è al meglio), infine il match di doppio 13 Settembre 2024 Condividi Coppa Davis, il record di Machac: due ritiri in due giorni A Malaga il ceco aveva abbandonato contro Alcaraz ieri. E oggi si è ripetuto: dopo un solo game di gioco di Paolo Rossi 12 Settembre 2024 Condividi Sinner e il doping: cosa è successo, perché è stato assolto e cosa rischia se la Wada fa ricorso Jannik può ancora essere punito: l’agenzia mondiale antidoping può chiedere al Tas fino a 6 mesi di sospensione. Il numero 1 del mondo perderebbe gli Us Open e gli altri tornei vinti da marzo in poi di Niccolò Maurelli 12 Settembre 2024 Condividi Italia-Belgio di Coppa Davis: gli azzurri passano il turno se... Tutte le possibili combinazioni Dopo la vittoria all'esordio sul Brasile, il team di Volandri se la vedrà venerdì con gli avversari belgi che hanno battuto l'Olanda. Con un altro successo potrebbe già arrivare il pass per Malaga 12 Settembre 2024 Condividi Il calcio e Sinner: visita a sorpresa al piccoli giocatori del Brunico Il n.1 del mondo ha fatto felici i calciatori in erba, tra ai quali il figlio di un suo amico di infanzia 12 Settembre 2024 Condividi Coppa Davis, Italia-Brasile 2-1: vincono Berrettini e Arnaldi, il doppio Bolelli-Vavassori cede al terzo set A Bologna gli azzurri campioni in carica hanno battuto i sudamericani nel primo impegno della fase a gironi. Venerdì il Belgio a cura della redazione Sport 12 Settembre 2024 Condividi Totti, Sinner e il padel: “Jannik numero uno da quando ha giocato contro di me, gli ho insegnato un paio di movimenti giusti” L’ex capitano giallorosso scherza in un’intervista a Sky Sport: “L’uno per cento del suo trionfo agli Us Open è merito mio” 11 Settembre 2024 Condividi Pagina 1 di 50 Indietro 1 2 3 4 5 Avanti Leggi anche Sorteggio Coppa Davis, Italia-Argentina ai quarti. Ecco gli avversari di Sinner e Berrettini Stefano Battaglino squalificato 4 anni per il Clostebol, la stessa sostanza del caso Sinner. Ma non aveva le prove della sua innocenza Jannik Sinner tra la Milano Fashion Week, la Cina e la battuta a Berrettini: “Se l’Italia della Davis è così forte mangio gratis e me ne vado senza giocare” Martedì 10/9 Venerdì 13/9 Sabato 14/9 Domenica 15/9 Lunedì 16/9 Martedì 17/9 Mercoledì 18/9 Giovedì 19/9 Venerdì 20/9 Sabato 21/9 Domenica 22/9 Lunedì 23/9 Martedì 24/9 Mercoledì 25/9 Giovedì 26/9 Venerdì 27/9 Sabato 28/9 Domenica 29/9 CALCIO - UEFA NATIONS LEAGUE 18:00 Lettonia - Far Oer 1 - 0 20:45 Ungheria - Bosnia Erzegovina 0 - 0 20:45 Olanda - Germania 2 - 2 20:45 Albania - Georgia 0 - 1 20:45 Repubblica Ceca - Ucraina 3 - 2 20:45 Inghilterra - Finlandia 2 - 0 20:45 Irlanda - Grecia 0 - 2 20:45 Macedonia - Armenia 2 - 0 20:45 Andorra - Malta 0 - 1 CALCIO - LA LIGA 21:00 Betis - Leganés 2 - 0 CALCIO - BUNDESLIGA 20:30 Borussia D. - 1. FC Heidenheim 1846 4 - 2 CALCIO - LIGUE 1 20:45 St Etienne - Lille 1 - 0 CALCIO - SERIE B 20:30 Cesena - Modena 2 - 2 CALCIO - SERIE A 15:00 Como - Bologna 2 - 2 18:00 Empoli - Juventus 0 - 0 20:45 Milan - Venezia 4 - 0 CALCIO - PREMIER LEAGUE 13:30 Southampton - Man. Utd 0 - 3 16:00 Brighton - Ipswich Town 0 - 0 16:00 Crystal Palace - Leicester 2 - 2 16:00 Fulham - West Ham 1 - 1 16:00 Liverpool - Nott'm Forest 0 - 1 16:00 Man. City - Brentford 2 - 1 18:30 Aston Villa - Everton 3 - 2 21:00 Bournemouth - Chelsea 0 - 1 CALCIO - LA LIGA 14:00 Mallorca - Villarreal 1 - 2 16:15 Espanyol - Alaves 3 - 2 18:30 Siviglia - Getafe 1 - 0 21:00 R. Sociedad - R. Madrid 0 - 2 CALCIO - BUNDESLIGA 15:30 Lipsia - Union Berlino 0 - 0 15:30 Hoffenheim - Bayer L. 1 - 4 15:30 Friburgo - VfL Bochum 2 - 1 15:30 Wolfsburg - Eintracht F. 1 - 2 15:30 Borussia M. - Stoccarda 1 - 3 18:30 Holstein Kiel - Bayern M. 1 - 6 CALCIO - LIGUE 1 17:00 Marsiglia - Nizza 2 - 0 19:00 Auxerre - Monaco 0 - 3 21:00 PSG - Brest 3 - 1 CALCIO - EREDIVISIE 16:30 FC Twente - PEC Zwolle 1 - 1 16:30 PSV - N.E.C. 2 - 0 18:45 FC Groningen - Feyenoord 2 - 2 20:00 NAC Breda - Fortuna Sittard 1 - 0 21:00 AZ - sc Heerenveen 9 - 1 CALCIO - SERIE B 15:00 Bari - Mantova 2 - 0 15:00 Brescia - Frosinone 4 - 0 15:00 Cittadella - Catanzaro 0 - 0 15:00 Cremonese - Spezia 1 - 1 15:00 Juve Stabia - Palermo 1 - 3 CALCIO - SERIE A 12:30 Genoa - Roma 1 - 1 15:00 Atalanta - Fiorentina 3 - 2 15:00 Torino - Lecce 0 - 0 18:00 Cagliari - Napoli 0 - 4 20:45 Monza - Inter 1 - 1 MOTORI - FORMULA 1 13:00 Gp Azerbaijan Baku CALCIO - PREMIER LEAGUE 15:00 Tottenham - Arsenal 0 - 1 17:30 Wolves - Newcastle 1 - 2 CALCIO - LA LIGA 14:00 Celta - Valladolid 3 - 1 16:15 Girona - Barcellona 1 - 4 18:30 Las Palmas - A. Bilbao 2 - 3 21:00 A. Madrid - Valencia 3 - 0 CALCIO - BUNDESLIGA 15:30 Augusta - FC St. Pauli 3 - 1 17:30 Mainz 05 - Werder B. 1 - 2 CALCIO - LIGUE 1 15:00 Rennes - Montpellier 3 - 0 17:00 Nantes - Reims 1 - 2 17:00 Tolosa - Le Havre 2 - 0 17:00 Strasburgo - Angers 1 - 1 20:45 Lens - Lione 0 - 0 CALCIO - EREDIVISIE 12:15 Sparta Rotterdam - Go Ahead Eagles 1 - 2 14:30 Ajax - FC Utrecht 14:30 Willem II - RKC Waalwijk 3 - 0 16:45 Heracles Almelo - Almere City FC 0 - 0 CALCIO - SERIE B 15:00 Carrarese - Sassuolo 0 - 2 15:00 Cosenza - Sampdoria 2 - 1 15:00 Reggiana - Südtirol 1 - 3 17:30 Salernitana - Pisa 2 - 3 CALCIO - SERIE A 18:30 Parma - Udinese 2 - 3 20:45 Lazio - Verona 2 - 1 CALCIO - LA LIGA 21:00 Rayo Vallecano - Osasuna 3 - 1 CALCIO - CHAMPIONS LEAGUE 18:45 Juventus - PSV 3 - 1 18:45 Young Boys - Aston Villa 0 - 3 21:00 Bayern M. - Dinamo Zagabria 9 - 2 21:00 Milan - Liverpool 1 - 3 21:00 Sporting - Lille 2 - 0 21:00 R. Madrid - Stoccarda 3 - 1 CALCIO - LA LIGA 19:00 Mallorca - R. Sociedad 1 - 0 CALCIO - EREDIVISIE 20:00 FC Twente - sc Heerenveen 2 - 0 CALCIO - CHAMPIONS LEAGUE 18:45 Bologna - Shakhtar 0 - 0 18:45 Sparta Prague - Salisburgo 3 - 0 21:00 Celtic - Slovan Bratislava 5 - 1 21:00 Bruges - Borussia D. 0 - 3 21:00 Man. City - Inter 0 - 0 21:00 PSG - Girona 1 - 0 CALCIO - LA LIGA 19:00 Betis - Getafe 2 - 1 CALCIO - EREDIVISIE 20:00 Ajax - Fortuna Sittard 5 - 0 CALCIO - CHAMPIONS LEAGUE 18:45 Stella Rossa - Benfica 1 - 2 18:45 Feyenoord - Bayer L. 0 - 4 21:00 Atalanta - Arsenal 0 - 0 21:00 A. Madrid - Lipsia 2 - 1 21:00 Brest - SK Puntigamer Sturm Graz 2 - 1 21:00 Monaco - Barcellona 2 - 1 CALCIO - LA LIGA 19:00 Leganés - A. Bilbao 0 - 2 CALCIO - SERIE A 18:30 Cagliari - Empoli 20:45 Verona - Torino CALCIO - LA LIGA 21:00 Alaves - Siviglia CALCIO - BUNDESLIGA 20:30 Augusta - Mainz 05 CALCIO - LIGUE 1 20:45 Nizza - St Etienne CALCIO - EREDIVISIE 20:00 PEC Zwolle - AZ CALCIO - SERIE B 20:30 Catanzaro - Cremonese CALCIO - SERIE A 15:00 Venezia - Genoa 18:00 Juventus - Napoli 20:45 Lecce - Parma MOTORI - MOTO GP 00:00 GP Kazakhstan CALCIO - PREMIER LEAGUE 13:30 West Ham - Chelsea 16:00 Aston Villa - Wolves 16:00 Fulham - Newcastle 16:00 Leicester - Everton 16:00 Liverpool - Bournemouth 16:00 Southampton - Ipswich Town 16:00 Tottenham - Brentford 18:30 Crystal Palace - Man. Utd CALCIO - LA LIGA 14:00 Valladolid - R. Sociedad 16:15 Osasuna - Las Palmas 18:30 Valencia - Girona 21:00 R. Madrid - Espanyol CALCIO - BUNDESLIGA 15:30 1. FC Heidenheim 1846 - Friburgo 15:30 Werder B. - Bayern M. 15:30 Union Berlino - Hoffenheim 15:30 VfL Bochum - Holstein Kiel 18:30 Eintracht F. - Borussia M. CALCIO - LIGUE 1 17:00 Lille - Strasburgo 19:00 Rennes - Lens 21:00 Reims - PSG CALCIO - EREDIVISIE 16:30 FC Utrecht - Willem II 18:45 RKC Waalwijk - Sparta Rotterdam 20:00 Go Ahead Eagles - Ajax 21:00 N.E.C. - Heracles Almelo CALCIO - SERIE B 15:00 Cosenza - Sassuolo 15:00 Palermo - Cesena 15:00 Pisa - Brescia 15:00 Reggiana - Salernitana 15:00 Sampdoria - Südtirol 18:00 Modena - Juve Stabia CALCIO - SERIE A 12:30 Fiorentina - Lazio 15:00 Monza - Bologna 18:00 Roma - Udinese 20:45 Inter - Milan MOTORI - FORMULA 1 14:00 Gp Singapore CALCIO - PREMIER LEAGUE 15:00 Brighton - Nott'm Forest 17:30 Man. City - Arsenal CALCIO - LA LIGA 14:00 Getafe - Leganés 16:15 A. Bilbao - Celta 18:30 Villarreal - Barcellona 21:00 Rayo Vallecano - A. Madrid CALCIO - BUNDESLIGA 15:30 Bayer L. - Wolfsburg 17:30 Stoccarda - Borussia D. 19:30 FC St. Pauli - Lipsia CALCIO - LIGUE 1 15:00 Monaco - Le Havre 17:00 Brest - Tolosa 17:00 Angers - Nantes 17:00 Montpellier - Auxerre 20:45 Lione - Marsiglia CALCIO - EREDIVISIE 12:15 sc Heerenveen - FC Groningen 14:30 Almere City FC - FC Twente 14:30 Feyenoord - NAC Breda 16:45 Fortuna Sittard - PSV CALCIO - SERIE B 15:00 Frosinone - Bari 15:00 Mantova - Cittadella 15:00 Spezia - Carrarese CALCIO - SERIE A 20:45 Atalanta - Como CALCIO - LA LIGA 21:00 Betis - Mallorca CALCIO - COPPA ITALIA 16:00 Lecce - Sassuolo 18:30 Cagliari - Cremonese 21:00 Torino - Empoli CALCIO - LA LIGA 19:00 Siviglia - Valladolid 19:00 Valencia - Osasuna 21:00 R. Madrid - Alaves BASKET - EUROCUP 18:30 Ankara - Lietkabelis 19:30 Hamburg Towers - Bourg 20:30 Joventut - Hapoel Tel Aviv Visualizza Eurocup CALCIO - EUROPA LEAGUE 18:45 AZ - Elfsborg 18:45 Bodø/Glimt - Porto 21:00 Dinamo Kiev - Lazio 21:00 FC Midtjylland - Hoffenheim 21:00 Galatasaray - PAOK Salonika 21:00 Ludogorets - Slavia Prague 21:00 Man. Utd - FC Twente 21:00 Nizza - R. Sociedad 21:00 RSC Anderlecht - Ferencvárosi TC CALCIO - COPPA ITALIA 16:00 Pisa - Cesena 18:30 Udinese - Salernitana 21:00 Genoa - Sampdoria CALCIO - LA LIGA 19:00 Girona - Rayo Vallecano 21:00 Barcellona - Getafe BASKET - EUROCUP 18:00 BC Wolves Vilnius - Bahçeşehir Koleji Spor Kulübü 18:00 CS Universitatea U-Banca Transilvania Cluj-Napoca - Cedevita Olimpija 19:00 Trefl Sopot - Ulm Visualizza Eurocup CALCIO - EUROPA LEAGUE 18:45 Fenerbahçe - Union SG 18:45 Malmö - Rangers 21:00 Ajax - Besiktas 21:00 Eintracht F. - Viktoria Plzen 21:00 FCSB - RFS 21:00 Lione - Olympiakos 21:00 Roma - A. Bilbao 21:00 Braga - Maccabi TA 21:00 Tottenham - Qarabag CALCIO - COPPA ITALIA 18:30 Monza - Brescia 21:00 Napoli - Palermo CALCIO - LA LIGA 19:00 Espanyol - Villarreal 19:00 Las Palmas - Betis 21:00 Celta - A. Madrid CALCIO - SERIE A 20:45 Milan - Lecce CALCIO - LA LIGA 21:00 Valladolid - Mallorca CALCIO - BUNDESLIGA 20:30 Borussia D. - VfL Bochum CALCIO - LIGUE 1 19:00 Auxerre - Brest 21:00 PSG - Rennes CALCIO - EREDIVISIE 20:00 Heracles Almelo - sc Heerenveen CALCIO - SERIE B 20:30 Cittadella - Frosinone CALCIO - SERIE A 15:00 Udinese - Inter 18:00 Genoa - Juventus 20:45 Bologna - Atalanta CALCIO - PREMIER LEAGUE 13:30 Newcastle - Man. City 16:00 Arsenal - Leicester 16:00 Brentford - West Ham 16:00 Chelsea - Brighton 16:00 Everton - Crystal Palace 16:00 Nott'm Forest - Fulham 18:30 Wolves - Liverpool CALCIO - LA LIGA 14:00 Getafe - Alaves 16:15 Rayo Vallecano - Leganés 18:30 R. Sociedad - Valencia 21:00 Osasuna - Barcellona CALCIO - BUNDESLIGA 15:30 Lipsia - Augusta 15:30 Friburgo - FC St. Pauli 15:30 Wolfsburg - Stoccarda 15:30 Mainz 05 - 1. FC Heidenheim 1846 15:30 Borussia M. - Union Berlino 18:30 Bayern M. - Bayer L. CALCIO - LIGUE 1 17:00 Lens - Nizza 19:00 Le Havre - Lille 21:00 Monaco - Montpellier CALCIO - EREDIVISIE 16:30 Willem II - PSV 18:45 N.E.C. - Feyenoord 21:00 Sparta Rotterdam - Fortuna Sittard CALCIO - SERIE B 15:00 Bari - Cosenza 15:00 Carrarese - Reggiana 15:00 Sassuolo - Spezia BASKET - LEGA BASKET SERIE A 19:30 Reggio Emilia - Trento 20:00 Trapani - Virtus Bologna 21:00 Sassari - Scafati BASKET - SERIE A2 21:00 Real Sebastiani Rieti - Piacenza CALCIO - SERIE A 12:30 Torino - Lazio 15:00 Como - Verona 15:00 Roma - Venezia 18:00 Empoli - Fiorentina 20:45 Napoli - Monza MOTORI - MOTO GP 09:00 GP Indonesia CALCIO - PREMIER LEAGUE 15:00 Ipswich Town - Aston Villa 17:30 Man. Utd - Tottenham CALCIO - LA LIGA 14:00 Celta - Girona 16:15 A. Bilbao - Siviglia 18:30 Betis - Espanyol 21:00 A. Madrid - R. Madrid CALCIO - BUNDESLIGA 15:30 Holstein Kiel - Eintracht F. 17:30 Hoffenheim - Werder B. CALCIO - LIGUE 1 15:00 Tolosa - Lione 17:00 Nantes - St Etienne 17:00 Angers - Reims 20:45 Strasburgo - Marsiglia CALCIO - EREDIVISIE 12:15 PEC Zwolle - Almere City FC 14:30 FC Twente - NAC Breda 14:30 FC Groningen - Go Ahead Eagles 16:45 RKC Waalwijk - Ajax 20:00 AZ - FC Utrecht CALCIO - SERIE B 15:00 Cesena - Mantova 15:00 Juve Stabia - Pisa 15:00 Modena - Sampdoria 15:00 Salernitana - Catanzaro BASKET - LEGA BASKET SERIE A 12:00 Trieste - Milano 17:00 Derthona - Cremona 17:30 Venezia - Universo Treviso Visualizza Lega Basket Serie A BASKET - SERIE A2 18:00 Brindisi - Del Fes Avellino 18:00 Baltur Cento - Libertas Livorno 18:00 Eagles Cividale - Forlì Visualizza Serie A2 Raccomandati per te Ho maturato i requisiti per l’anticipata, rischio il passaggio al contributivo in caso di stretta del governo sulle pensioni? Hanno tutti ragione | Soldi, coca e donne oggetto: Fedez e Tony F aprono una fogna e la chiamano dissing Crac Qui! Group, l’ex re dei buoni pasto Gregorio Fogliani patteggia 4 anni e mezzo di pena e la confisca di due ville Thiago Motta: “La Juve deve avere l’ambizione di migliorarsi sempre."
        },
        {
            "Title": "Meloni all’assalto del Green Deal “È disastroso, lo cambieremo”",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/19/news/meloni_green_deal_ultime_notizie-423508423/",
            "Content": "Roma — Orsini alza la palla: «Il Green Deal è impregnato di troppi errori, la decarbonizzazione inseguita al prezzo della deindustrializzazione è una debacle», dice il nuovo presidente di Confindustria, alla sua prima assemblea. Meloni è lì per schiacciarla: «Lo ringrazio per essere stato chiaro sui risultati disastrosi frutto di un approccio ideologico, siamo impegnati per correggere queste scelte», risponde qualche minuto dopo sul palco dell’Auditorium, in un intervento fiume applauditissimo dalla platea. Confindustria è sempre filo governativa, ma la sintonia è coreografata ed evidente come mai in tempi recenti. Una consonanza quasi a tutto campo, che ha nell’opposizione alle politiche europee per la transizione il suo centro. Ed è con questa sponda industriale che ora Meloni vuole partire all’attacco del piano verde, simbolo della prima Commissione Von der Leyen. Landini, “con governo rapporto pessimo, scendiamo in piazza” Redazione Economia 08 Settembre 2024 Un ripensamento è maturato anche a Bruxelles, dopo che alle ultime elezioni la destra populista ha sfondato cavalcando l’insofferenza e le paure crescenti per i costi della transizione. Ora anche il Partito Popolare spinge per rivedere il Green Deal, mentre Von der Leyen ha promesso che gli obiettivi ambientali saranno perseguiti lasciando alle imprese la scelta delle tecnologie, e con un piano industriale per sostenerle, ad oggi assente. Lo stesso rapporto Draghi raccomanda di conciliare decarbonizzazione e competitività: che finora non sia successo si vede soprattutto nel settore dell’auto, dove lo stop al motore termico nel 2035 si accompagna a vendite elettriche al palo e all’avanzata dei produttori cinesi, mettendo a rischio l’intera filiera. Meloni all’assalto del Green Deal: “È disastroso, lo cambieremo” Disgelo Draghi-Meloni Marina Berlusconi: “Non c’è nessuna trama politica contro Tajani o Meloni” La nomina di Fitto in Ue, la soddisfazione di Meloni Gelo con Meloni. Ora trema Lollobrigida «La storia e il mercato europeo dell’auto elettrica che stiamo regalando alla Cina parlano da soli», ha detto Orsini, chiedendo quando verrà annunciato lo slittamento di quella fatidica data 2035. «Non possiamo aspettare il 2026», ha risposto, dando il rinvio per scontato. Ma avvertendo che capitoleranno anche cemento, metalli e carta se il sistema europeo per prezzare le emissioni non verrà modificato. economia Pressing di Confindustria: “Servono più alloggi per i nostri lavoratori” Marco Bettazzi 05 Settembre 2024 Il primo banco di prova per l’assalto del governo al Green Deal sarà comunque l’auto. E a muovere sarà il ministro per le imprese Adolfo Urso, che ai colleghi Ue chiederà di aprire una discussione subito - e non nel 2026 come previsto dal regolamento - per rivedere tempi e modi del passaggio alle auto a batteria. Lunedì presenterà la proposta proprio a Confindustria e sindacati, poi la porterà in Europa il 26 al Consiglio competitività. Cosa chiede l’Italia? Rinviare il 2035. Ma si tratta dell’obiettivo grosso, e non è detto che il governo riesca a raggiungerlo, nonostante la crisi di produttori simbolo come Volkswagen renda il momento propizio. Von der Leyen infatti ha spiegato che, con tutti gli aggiustamenti del caso, il Green Deal resta un pilastro del suo programma e ha affidato il dossier alla vice presidente spagnola Teresa Ribera, ex ministra della Transizione del governo Sanchez, che appare poco propensa a concessioni. Meloni d’altra parte deve muoversi con cautela anche per non mettere in difficoltà Raffaele Fitto, che deve superare l’esame in Parlamento da neo commissario. Se alla fine le date restassero quelle di oggi, Urso ripiegherebbe chiedendo di creare un fondo europeo per la transizione, con risorse comuni per sostenere ricerca e investimenti dei costruttori Ue, la realizzazione di gigafactory e anche gli incentivi per chi acquista macchine a batteria. 18/09/2024 Roma, Assemblea di Confindustria nella foto il presidente di Confindustria Emanuele Orsini e Giorgia Meloni «L’Europa confonde politiche ambientali autoreferenziali con politiche industriali per la crescita», ha detto Orsini. Nella sua relazione il presidente degli industriali ha evitato temi delicati come l’autonomia differenziata, su cui la base degli imprenditori è spaccata quanto il resto del Paese. Ha limitato al minimo le richieste in vista della legge di Bilancio: quella di «rendere permanente il taglio del cuneo fiscale» è quasi un pro forma, ben sapendo che i margini stretti permetteranno solo un altro rinnovo annuale. Ha insistito su un piano casa per i giovani lavoratori, su cui l’esecutivo ha già dato riscontri positivi, chiesto di accelerare lo sviluppo del nucleare, già in agenda, parlato di flussi migratori regolari da sostenere e di produttività da rilanciare. Una mano l’ha tesa pure ai sindacati, dicendosi pronto a discutere di sicurezza sul lavoro e retribuzioni. Ma il segretario Cgil Landini, come tutti, ha notato soprattutto la sintonia con Meloni: «Non vogliamo essere la parte che ascolta quello che il governo discute con Confindustria». Rischio concreto: «Vediamoci da subito – ha detto la premier agli imprenditori – dobbiamo camminare mano nella mano». Prima tappa: riscrivere il Green Deal."
        },
        {
            "Title": "Mondiali di Zurigo, Ganna farà crono e staffetta mista. Ciccone e Tiberi le punte per la prova in linea",
            "Source": "Repubblica",
            "Date": "2024-09-20",
            "Link": "https://www.repubblica.it/sport/ciclismo/2024/09/18/news/mondiali_zurigo_ganna_crono_e_staffetta_tiberi_ciccone_ciclismo-423507148/",
            "Content": "Sono state diramate le convocazioni per i Mondiali di ciclismo su strada di Zurigo (dal 21 al 29 settembre). Nella categoria élite maschile i colori azzurri saranno difesi da Filippo Ganna (Ineos Grenadiers), che torna in gara in nazionale dopo l’argento olimpico, ed Edoardo Affini (Visma|Lease a Bike) nella cronometro individuale, in programma domenica 22 settembre, e da Andrea Bagioli (Soudal-QuickStep), Mattia Cattaneo (Soudal-QuickStep), Giulio Ciccone (Lidl-Trek), Marco Frigo (Israel-Premier Tech), Lorenzo Rota (Intermarché-Wanty), Antonio Tiberi (Bahrain Victorious), Diego Ulissi (UAE Emirates), Edoardo Zambanini (Bahrain Victorious) e Filippo Zana (Jayco-AlUla) nella gara in linea (domenica 29 settembre, su un percorso molto duro, di oltre 4mila metri di dislivello). I posti a disposizione dell’Italia per questa prova sono però 8 e quindi uno di questi corridori non verrà schierato, ricoprendo il ruolo di riserva. Ben sei gli esordienti: per il ruolo di capitano, il ct Daniele Bennati (zero medaglie tra Europei e Mondiali da quando ha ereditato l’incarico da Davide Cassani) dovrebbe affidarsi a Ciccone e Tiberi, entrambi però ritirati all’ultima Vuelta. L’ultima maglia iridata azzurra nella prova in linea risale addirittura al 2008. Sarà un Mondiale durissimo con due grandi favoriti, i fenomeni Tadej Pogacar e Remco Evenepoel. L’Italia schiererà Edoardo Affini, Mattia Cattaneo, Filippo Ganna, Elisa Longo Borghini, Gaia Realini e Soraya Paladin nella Cronostaffetta mista, competizione in programma mercoledì 25 settembre: una medaglia in questa specialità, dopo l’oro europeo, sembra largamente alla portata degli azzurri. Giulio Pellizzarri, rivelazione dell’ultimo Giro d’Italia, sarà al via della prova U23 con Davide De Pretto, Francesco Busatto, Pietro Mattio e Florian Samuel Kajamini. Le prove femminili Per le gare femminili, le azzurre designate in vista delle prove élite sono Vittoria Guazzini (FDJ-Suez) e Gaia Masetti (AG Insurance-Soudal) per la cronometro individuale (domenica 22 settembre), mentre Alice Arzuffi (Ceratizit-WNT), Elisa Balsamo (Lidl-Trek), Elisa Longo Borghini (Lidl-Trek), Barbara Malcotti (Human Powered Health), Erica Magnaldi (UAE Team Adq), Soraya Paladin (Canyon//Sram) e Gaia Realini (Lidl-Trek) saranno in azione nella gara in linea, in programma sabato 28 settembre. La prima gara in programma è il Team Relay paralimpico, il 21 settembre. Le gare paralimpiche saranno un appuntamento quotidiano, fino al 29 settembre, con la prova in linea uomini H4 e H5."
        },
        {
            "Title": "Il piano di De Sanctis: “Ecco le bocce del futuro”",
            "Source": "Repubblica",
            "Date": "2024-09-20",
            "Link": "https://www.repubblica.it/sport/vari/2024/08/31/news/il_piano_di_de_sanctis_ecco_le_bocce_del_futuro-423472854/",
            "Content": "Marco Giunio De Sanctis si è candidato per restare alla guida della Fib, Federazione Italiana Bocce, altri quattro anni, per il terzo mandato consecutivo. “Mi ricandido proprio per completare il piano programmatico iniziato a Verona, nel marzo 2017, insieme ad una squadra nazionale rinnovata al 50%, 5 componenti su 10 dell’attuale Consiglio federale che, per la prima storica volta, non saranno espressione di una specialità, ma di tutte le specialità e le tematiche federali. Un’altra straordinaria novità sarà rappresentata, in caso di successo elettorale, dalla nomina di un vicepresidente federale donna”.Manca ormai poco alle prossime elezioni. “Si voterà il 28 settembre 2024 aChianciano Terme che, attraverso l’azione del nostro rappresentante regionale,ci ha proposto un’offerta logistica molto vantaggiosa. In questi anni abbiamofatto buone cose, soprattutto in tema di disabilità, formazione, immagine ecomunicazione; quindi, dobbiamo continuare su questa strada” aggiunge DeSanctis, per la prima volta, dopo due mandati, unico candidato alla massima carica federale. Le bocce sono tornate ad essere una realtà importante nel panorama sportivoitaliano: un grande sforzo della Federazione, un impegno costante delpresidente e del Consiglio federale. Ora si guarda al presente ma anche alfuturo: “La Fib avrà l’obbligo di tutelare al massimo l’attività giovanile, femminilee paralimpica, ma senza l’apporto delle società sportive, da cui si auspica il piùampio ricambio dei quadri tecnici e dirigenziali, la ricerca di figure promozionali competenti non si potranno ottenere grandi risultati, in tema di crescita del numero di tesserati, soprattutto giovani, e di appeal del nostro sport rispetto ad altri”.“Un traguardo di alto significato – prosegue il numero uno della Fib - saràl’eventuale inserimento delle Bocce nell’ambito del programma dei GiochiEuropei giovanili, previsti ad Istanbul nel 2027. Infatti, insieme al Coni e alpresidente Cbi, Mutlu Turkmen, stiamo concertando una comune strategiapolitica per raggiungere tale ambizioso obiettivo, anticamera dell’accesso dellosport delle bocce ai Giochi Olimpici, che determinerebbe il vero cambio dimarcia e di considerazione della nostra disciplina sportiva. E poi c’èl’organizzazione nel 2025 dei Mondiali di Petanque al Circo Massimo,competizione iridata in programma dal 18 al 21 settembre, che darà un granderespiro al movimento boccistico a livello internazionale”.Il programma del presidente per il prossimo quadriennio è assai completo e riguarda temi di rilevante interesse, tra i quali “la piattaforma Ott, e relativa App, riferita alle direttestreaming dei più importanti eventi federali, acquistate dalla Fib per offrire la visione di molteplici eventi live e on-demand ogni anno, fruibili attraverso tutte le tipologie di dispositivi. È una piattaforma in house che la Fib e tutto il consiglio federale vogliono fortemente al fine di capitalizzare la propria esperienza nel campo televisivo. Questo, con l’obiettivo di raggiungere un pubblico ancora più esteso e accompagnare la propria utenza nell’evoluzione del modo con cui tutti oggi fruiscono dei contenuti, nonché per accrescere la passione dei tesserati alla Federazione e, soprattutto, per ottenere nuove risorse economiche attraverso i relativi diritti pubblicitari. La ricerca alternativa di risorse economiche è oggi, alla luce del nuovo quadro politico istituzionale sportivo, quanto mai necessaria. La riqualificazione del Centro Tecnico federale di Roma, nel quale insediare la sede centrale e quelle territoriali, sarà determinante per il rilancio della Fib in termini di immagine e marketing, in quanto la Casa delle Bocce italiane consentirà di ampliare naturalamente lo spettro delle opportunità sportive e calamitare maggiormente l’attenzione di sponsor e media”."
        },
        {
            "Title": "Treni cancellati in Emilia Romagna dopo l'alluvione per allerta meteo: cosa sapere",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/19/news/treni_cancellati_allerta_meteo_alluvione_emilia_romagna-423508807/",
            "Content": "MILANO – L’alluvione che ha colpito l’Emilia Romagna questa notte sta provocando forti disagi per chi aveva in programma di viaggiate in treno oggi. La circolazione ferroviaria – riferisce Trenitalia – è sospesa dalla nottata su cinque linee. Nel dettaglio sono interessate la Bologna - Rimini fra Faenza e Forlì; la Ferrara-Ravenna-Rimini tra Argenta e Ravenna; la Ravenna-Bologna, via Lugo fra Lugo e Russi; la Ravenna-Bologna, via Granarolo fra Granarolo e Russi e la Faentina fra Faenza e Marradi. Ci sono poi noveAlta Velocità e Intercity cancellati, 11 con limitazioni, cinque Intercity notte instradati su percorsi alternativi. Sul sito di Trenitalia è disponibile l’elenco dei collegamenti cancellati. Allerta meteo in Emilia-Romagna: le news in diretta Faenza, la situazione dopo l'alluvione: cos'è cambiato dal 2023 Treni cancellati in Emilia Romagna dopo l’alluvione Previsioni meteo: è allerta rossa con il ciclone Boris Al momento, spiegano dalle Ferrovie dello Stato, non è possibile attivare servizi con autobus sostitutivi a causa dell'impraticabilità delle sedi stradali. È stata riattivata, nelle Marche la linea ferroviaria Ancona- Pescara tra Loreto e Varano dopo che la circolazione ferroviaria era stata sospesa a seguito delle forti piogge di questi giorni."
        },
        {
            "Title": "L’allarme di Confcommercio: “Pil fermo, si complica l’obiettivo dell’1% nel 2024”",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/20/news/confcommercio_pil_fermo-423511204/",
            "Content": "MILANO – L’obiettivo di crescita all’1% quest’anno, ribadito da Giorgia Meloni nei giorni scorsi, non deve essere dato per acquisito, anzi. È l’allarme lanciato da Confcommercio, secondo cui \"Il terzo trimestre è andato perso. Si punta sul quarto\". L’associazione nella propria congiuntura parla di \"pil fermo\", spiegando che \"i mesi estivi più che diradare le ombre sembrano aver consolidato il clima di incertezza\" sull'economia, con \"l'emergere di alcuni segnali di rallentamento\" che puntano a una crescita congiunturale nulla e dello 0,6% su anno.Secondo Congiuntura Confcommercio, dopo l'industria \"anche tra i servizi di cominciano a registrare sintomi di fragilità\". Ciò \"complicherebbe la possibilità di una crescita del Pil per il 2024 attorno o poco superiore all'1%\", salvo la probabile correzione al rialzo per le 4 giornate lavorative in più del 2024. La valutazione di una crescita nulla a luglio-settembre, \"sempre basata su dati destagionalizzati e corretti per gli effetti di calendario è sintesi di una riduzione a luglio, lievemente superiore alle nostre stime preliminari anche per un andamento del turismo meno favorevole, e di un modesto recupero ad agosto, a cui è seguita una stagnazione a settembre\", si legge nel rapporto. \"Le oscillazioni mensili degli indicatori congiunturali poi sintetizzati nel Pil mensile, tradiscono la mancanza di una chiara direzione di marcia dell'economia italiana\". Oltre alle giornate lavorative in più, secondo lo studio congiunturale la proiezione sulla crescita nell'intero 2024 potrebbe risentire positivamente anche dalla \"imminente revisione dei conti da parte dell'Istat\" che potrebbe incidere sui profili trimestrali a valori reali. Positivi, invece, gli elementi dati dal \"numero di occupati che ha toccato a luglio il massimo storico\", e dall'inflazione contenuta: \"per settembre la nostra stima è di una variazione congiunturale nulla e di una crescita su base annua dello 0,9%\", si legge su Congiuntura Confcommercio. Dati che comporterebbero \"un miglioramento del reddito disponibile reale, già registrato nel primo quarto grazie ai rinnovi contrattuali\". \"La catena reddito-fiducia-consumi sembra però essersi inceppata\", avverte Confcommercio. \"La spesa delle famiglie non cresce o, almeno, non cresce quanto potrebbe. Probabilmente una nuova crescita della fiducia a settembre e ottobre porterebbe a superare di slancio questa fase attendista. Ma è un processo tutto da costruire, assieme alla crescita decisiva dell'ultimo quarto dell'anno\"."
        },
        {
            "Title": "Volkswagen accelera sui tagli: “Possibili 15mila licenziamenti e chiusura di 2-3 impianti”",
            "Source": "Repubblica",
            "Date": "2024-09-20",
            "Link": "https://www.repubblica.it/economia/finanza/2024/09/16/news/volkswagen_accelera_sui_tagli_possibili_15mila_licenziamenti_e_chiusura_di_2-3_impianti-423503366/",
            "Content": "MILANO – Volkswagen potrebbe alzare il tiro dei tagli, mirando a oltre 15mila posti di lavoro e alla chiusura di impianti. E’ la notizia che rimbalza dal resoconto degli analisti di Jefferies sulla casa automobilistica tedesca, già al centro delle polemiche in casa per aver messo sul tavolo la prospettiva di una inedita serrata di fabbriche in Germania. La Germania sotto shock processa Volkswagen: “Chiudere le fabbriche non è la soluzione” Tonia Mastrobuoni 05 Settembre 2024 Ora, sarebbe emerso da un roadshow con la comunità finanziaria del Nord America, secondo quanto riporta la Bloomberg, Volkswagen starebbe valutando di forzare la mano: la casa automobilistica – rileva l’agenzia finanziaria – potrebbe chiudere gli impianti senza bisogno di passare dall'approvazione del consiglio di sorveglianza. Il prezzo da pagare sarebbero possibili accantonamenti per 4 miliardi di euro (4,4 miliardi di dollari) nel quarto trimestre. In assenza di una replica ufficiale dalla società, c’è il riferimento a quanto scrivono gli analisti. La Reuters aggiunge altri brandelli del ragionamento degli analisti e in particolare che – se la “logica di ridimensionare il marchio VW non è nuova, lo sono il senso di urgenza e la determinazione del management nell'affrontare la capacità in eccesso” e la struttura dei costi. Quel che hanno portato a casa dal roadshow è che “non c’è un piano B ai tagli”. Con il clima tra parti già rovente, gli analisti aggiungono che \"i sindacati dovrebbero sentirsi sotto pressione per raggiungere nuovi accordi mentre VW sarà in grado di forzare i licenziamenti\". Certo, \"c'è il rischio di un'interruzione degli impianti, ma i sindacati possono scioperare solo sul tema dei salari, non sulla chiusura degli impianti o sui licenziamenti se questi ultimi non sono protetti contrattualmente\". Secondo Jefferies, sul tavolo c’è la chiusura di due o tre impianti, con un massimo di cinque siti tedeschi."
        },
        {
            "Title": "Cerco Lavoro - Cerco Offerte Lavoro - Annunci Offerte Lavoro - Miojob",
            "Source": "Repubblica",
            "Date": "2024-09-20",
            "Link": "https://www.repubblica.it/economia/miojob/",
            "Content": "b' Login : Registrazione : Offerte salvate : Chi siamo : FAQ : Credits Repubblica.it Economia & Finanza con Bloomberg® Home Lavoro Ricerca Area Personale Servizi Area Aziende Trova il tuo candidato ideale powered by Cerca offerte di lavoro Parola chiave Località Scegli area geografica Abruzzo Basilicata Calabria Campania Emilia-Romagna Friuli-Venezia Giulia Lazio Liguria Lombardia Marche Molise Piemonte Puglia Sardegna Sicilia Toscana Trentino-Alto Adige Umbria Valle d'Aosta Veneto Estero Area funzionale Scegli area Acquisti e logistica Agricoltura e allevamento Altro Area amministrazione, controllo, impiegati Area legale Assistenza clienti,call center,telemarketing Commerciale, vendite Consulenza, libera professione e varie Direzione generale, top management Erogazione di servizi Finanza e credito, banche Gestione impiantie e organizzazione di cantiere IT, sistemi informativi Manutenzione ed operai Marketing e comunicazione Neolaureati - neodiplomati Produzione Qualità e Sicurezza Regioni, autonomie locali ed enti pubblici Ricerca e sviluppo/area tecnica Risorse Umane e organizzazione Sanità:pers.tecnico, medico, scientifico, operativo Scuola, formazione e ricerca Staff,segreteria,servizi al cliente,servizi generali Turismo ed esercizi pubblici Vigilanza e pubblica sicurezza Tutte le offerte Offerte della settimana Abruzzo (41) Basilicata (14) Calabria (71) Campania (250) Emilia-Romagna (2320) Friuli-Venezia Giulia (93) Lazio (1561) Liguria (549) Lombardia (11962) Marche (152) Molise (8) Piemonte (4097) Puglia (169) Sardegna (89) Sicilia (114) Toscana (1005) Trentino-Alto Adige (337) Umbria (83) Valle d'Aosta (47) Veneto (2052) Finanza e credito, banche (1239) Produzione (1036) Acquisti e logistica (950) IT, sistemi informativi (862) Commerciale, vendite (755) Area amministrazione, controllo, impiegati (366) Assistenza clienti,call center,telemarketing (326) Risorse Umane e organizzazione (316) Sanità:pers.tecnico, medico, scientifico, operativo (298) Altro (229) Gestione impiantie e organizzazione di cantiere (147) Marketing e comunicazione (99) Area legale (92) Consulenza, libera professione e varie (12) Manutenzione ed operai (3) Ricerca e sviluppo/area tecnica (3) Neolaureati - neodiplomati (2) Direzione generale, top management (1) Erogazione di servizi (1) Tutte le offerte per area addetto contabilità area risorse umane Roma cerco lavoro web commerciale e vendite customer care data analyst geometra information technology informatore scientifico del farmaco lavoro nel marketing lavoro studio legale magazziniere offerte call center Milano offerte di lavoro Lombardia offerte di lavoro autista offerte di lavoro commerciale studio legale Copyright © 1999-2024 GEDI Digital S.r.l. Tutti i diritti riservatiP.I. 06979891006 - GEDI Gruppo Editoriale S.p.A."
        },
        {
            "Title": "Venezia-Genoa: dove vederla in diretta tv e streaming, probabili formazioni",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/serie-a/2024/09/20/news/venezia_genoa_dove_vederla_diretta_tv_streaming_probabili_formazioni-423511743/",
            "Content": "Diretta tv e streaming Venezia-Genoa · Partita: Venezia-Genoa · Data: Sabato 21 settembre 2024 · Dove: Stadio Pier Luigi Penzo (Venezia) · Orario: 15:00 · Canale TV: DAZN (canale 214 del satellite) · Streaming: DAZN · Competizione: 5ª giornata di Serie A 2024/25 Scontro diretto per la salvezza al Penzo dove il Venezia cerca la sua prima vittoria stagionale contro un Genoa che fino ad ora ha ben figurato. La neo-promossa ha raccolto un solo punto (0-0 con la Fiorentina) arrendendosi in successione a Lazio, Torino e Milan. Il Grifone, invece, ha strappato due pareggi di spessore contro Inter e Roma, perso col Verona e battuto il Monza a domicilio. I rossoblù, quindi, hanno l’opportunità di allontanare una diretta concorrente, in questo momento ultima in classifica. Non sarà semplice, perché dovranno vedersela con la voglia di rivalsa dei lagunari e di un Pohjanpalo trascinatore la scorsa stagione con 22 gol nel campionato cadetto, ma ancora a secco in serie A. Chi arbitra Venezia-Genoa La terna arbitrale e Var di Venezia-Genoa è cosi composta: · Arbitro: Marchetti · Assistenti: Carbone-Peretti · IV ufficiale: Perenzoni · VAR: Chiffi-Abisso Probabili formazioni Venezia-Genoa La pesante sconfitta di San Siro contro il Milan ha minato le certezze di Di Francesco che potrebbe cambiare qualcosa nell’undici iniziale. Il tecnico conferma la difesa a tre con Sagrado che si prende un posto da titolare al fianco di Idzes e Svoboda. Spazio a Busio al fianco di Duncan a centrocampo con Oristanio e Ellertsson alle spalle di Pohjanpalo. Gilardino, invece, deve fare ancora i conti con l’infermeria piena. Il tecnico spera di poter recuperare almeno Bani per la difesa, difficile invece il rientro di Zanoli, Miretti e Messias. In mezzo al campo Thorsby e Frendrup ai lati di Badelj con Sabelli e Martin sulle corsie laterali. Davanti out Ekuban, c’è Vitinha in coppia con Pinamonti. Probabile formazione Venezia (3-4-2-1): Joronen; Idzes, Svoboda, Sagrado; Candela, Busio, Duncan, Zampano; Ellertsson, Oristanio; Pohjanpalo. All. Di Francesco. Probabile formazione Genoa (3-5-2): Gollini; De Winter, Bani, Vásquez; Sabelli, Thorsby, Badelj, Frendrup, Martín; Vitinha, Pinamonti. All. Gilardino. Dove vedere Venezia-Genoa in TV La partita tra Venezia e Genoa verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Venezia-Genoa in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alle voci di Giustiniani e Budel. Pronostici Venezia-Genoa Classifica alla mano il Genoa è favorito per i bookie. Il successo del Grifone paga 2.35, mentre la prima stagionale vale 3.15, col pareggio a 3.20. Tante le puntate sull’Under 2.5, quotato 1.65. Mentre il Gol paga 1.80."
        },
        {
            "Title": "Campari, lascia il ceo Fantacchiotti: “Motivi personali”. E il titolo crolla in Borsa",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/18/news/campari_dimissioni_ceo_fantacchiotti_titolo_crolla_borsa-423507493/",
            "Content": "Matteo Fantacchiotti si è dimesso dal ruolo di amministratore delegato e consigliere di amministrazione di Campari \"con effetto da oggi, per motivi personali\". Ad annunciarlo è stata la stessa azienda in una nota e ad apertura di Borsa il titolo ha fatto registrare un ribasso teorico dell'8 per cento, per poi attestarsi a meno 5 per cento. \"È stato per me un privilegio essere parte di Campari Group per quasi cinque anni e guidare questa organizzazione da aprile 2024. Nel prendere ora la decisione di lasciare il gruppo, desidero esprimere la mia più profonda gratitudine a tutti gli stakeholder, in particolare al presidente, al consiglio di amministrazione e al leadership team\", ha detto Fantacchiotti. Che in seguito alle dimissioni ha raggiunto un’intesa con la società anche per la risoluzione del rapporto di lavoro, i cui termini economici sono ancora in fase di definizione e formalizzazione. Recentemente le dichiarazioni di Fantacchiotti sulla debolezza del mercato americano degli alcolici, rilasciate nel corso di un incontro con gli investitori, avevano coinciso con un tracollo del titolo di Campari, che in Borsa tratta sui minimi da giugno 2020. \"La nostra ambizione di crescita rimane fortissima. Abbiamo davanti a noi un futuro solido, grazie alla nostra solida organizzazione, alla nostra presenza globale e, in particolare, al nostro portafoglio unico, costituito da alcune delle marche più ammirate di tutto il settore degli spirit, sostenute dall'impegno costante di un team di professionisti\", ha ricordato il presidente di Campari, Luca Garavoglia, dopo aver espresso il suo rammarico per le dimissioni di Fantacchiotti. \"In continuità con quanto fatto finora, la nostra priorità continua a essere la costruzione delle nostre marche, con l'obiettivo di continuare a generare una crescita profittevole e sovraperformare il nostro settore nel lungo periodo, come abbiamo fatto sin dalla nostra quotazione nel 2001\", ha concluso Garavoglia. Il cda di Campari ha deciso di nominare Paolo Marchesini (chief financial and operating officer) e Fabio Di Fede (general counsel and business development officer) come interim co-ceo, in sostituzione del dimissionario Fantacchiotti, e come membri esecutivi di un comitato per la transizione della leadership, che sarà presieduto dall'amministratore non esecutivo e storico ceo di Campari, Bob Kunze-Concewitz. Tale comitato, insieme al comitato remunerazione e nomine, sarà anche responsabile per l'identificazione del nuovo ceo, da proporre al cda dopo una valutazione di profili sia interni che esterni, in linea con le best practice della governance. Contestualmente, Jean-Marie Laborde, membro del comitato controllo, rischi e sostenibilità, è stato nominato vicepresidente."
        },
        {
            "Title": "Sogni: gli italiani stanno perdendo la capacità di fantasticare",
            "Source": "Repubblica",
            "Date": "2024-09-20",
            "Link": "https://www.repubblica.it/economia/rapporti/osserva-italia/cibamente/2024/09/20/news/sogni_gli_italiani_stanno_perdendo_la_capacita_di_fantasticare-423511188/",
            "Content": "Gli italiani, adulti e bambini, stanno perdendo la capacità di sognare in grande. Complice la pandemia, che sembra aver ridimensionato le aspirazioni, oggi oltre il 70% dei connazionali sembra aver spostato l’attenzione verso obiettivi realizzabili nella vita reale. Una percentuale, questa, che non riguarda solo i “grandi”. Perché anche i sogni dei bambini, contrariamente a quel che si potrebbe pensare, riguardano maggiormente progetti concreti. Lo rivela una ricerca condotta da Armando Testa, in collaborazione con Toluna, per Pan di Stelle, su un campione di 800 genitori con figli fino a 13 anni, in occasione della giornata mondiale dei sogni. Questa rivela come i sogni siano diventati più che altro un conforto per i genitori italiani (42,4%) e parte integrante della quotidianità, perché incoraggiano a una vita migliore. Ma su cosa si concentrano i loro sogni? In primis sulla famiglia (56,1%), sui figli (41,5%) e sulla vita quotidiana (41,1%), ma anche sul risolvere i problemi della vita di tutti i giorni, spesso economici. Per questo si accontentano, più spesso rispetto al passato, delle “piccole cose”, come una vacanza in famiglia o del tempo libero. Tra i sogni più grandi emergono, poi, l’avere una nuova casa e un nuovo lavoro. Anche i figli si rifugiano nei sogni con maggiore frequenza, trovandovi conforto e sollievo (oltre il 40%). Ma questi, rispetto a quelli dei genitori, si focalizzano su piccoli desideri quotidiani, come interessi, amici, famiglia e scuola. Se guardiamo più da vicino i sogni di adulti e bambini, secondo quanto affermato nella survey, emerge una differenza sostanziale: quelli dei grandi includono obiettivi concreti e raggiungibili, che aspirano a un futuro più sostenibile e di pace. I sogni dei bambini, invece, anche se più ancorati alla realtà in questa generazione, sono più “magici”, perché fuggono dalla realtà e mantengono viva la fantasia con genuina convinzione. “In un contesto complesso, caratterizzato da incertezze verso il futuro, i sogni non sono più solo aspirazioni collettive o ideali astratti – commenta Matteo Lancini, psicologo e psicoterapeuta – Il vero sogno è trovare e coltivare il nostro autentico sé. In questo senso, sognare diventa, soprattutto per i bambini, un processo di auto-scoperta, un percorso, non privo di difficoltà e inciampi, ma importante per scoprire sé stessi. Fondamentali, in questo cammino, le relazioni con gli altri, per il supporto che possono offrire per affrontare le paure e sfide quotidiane”. Ecco perché, in un mondo dove i sogni sembrano rimpicciolirsi, anche per i più giovani, Pan di Stelle celebra la capacità di sognare in grande e la scoperta autentica di sé stessi con una nuova campagna. Il progetto include un film Manifesto che vede al centro le storie autentiche di tre ragazzini – Aurora, Mattia e Filippo – ognuno con un sogno specifico: diventare astronauta, skater professionista e chitarrista di successo. Per la prima volta, infatti, una pubblicità Pan di Stelle non ha come protagonisti i membri di una famiglia, ma un gruppo di giovani legati dalla forza della condivisione dei propri sogni. “In un momento storico che spesso ci invita a essere pragmatici, crediamo che riscoprire e coltivare le proprie ambizioni, qualsiasi esse siano, sia fondamentale per una realizzazione personale autentica – conclude Chiara Pisano, marketing director Pan di Stelle – Vogliamo incoraggiare tutti, grandi e piccini, a non smettere mai di inseguire le proprie aspirazioni”."
        },
        {
            "Title": "Taxi, l’Autorità dei trasporti boccia il decreto Asset: “Insufficiente ad affrontare le criticità”",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/18/news/taxi_autorita_trasporti_boccia_decreto_asset-423507220/",
            "Content": "Taxi insufficienti, rimborsi per oltre 2,5 milioni di euro nel 2023 (con una media da 400 euro a passeggero), più equità nell’accesso al mercato da parte degli operatori ferroviari e nuove regole per le concessioni autostradali. Sono le principali novità messe sul tavolo dall’Autorità di regolamentazione dei trasporti (Art) in occasione della presentazione della sua relazione annuale al parlamento. Liberalizzazioni: dai taxi alle bollette, due pesi due misure Walter Galbiati 29 Novembre 2023 Il primo nodo è quello delle licenze dei taxi. L’Autorità ricorda che il decreto Asset 2023 ha introdotto la possibilità di un incremento straordinario delle licenze fino a un massimo del 20 per cento, con la previsione di un parere della stessa Autorità (solo) in relazione alla determinazione del contributo per l'acquisto delle nuove licenze destinato alla compensazione di chi ne è già titolare. Tuttavia, sottolinea l'Art, \"dall'esiguo numero di tali specifiche richieste rispetto al totale dei pareri rilasciati sulla base alla procedura ordinaria\", può evidenziarsi come il decreto Asset \"sembri insufficiente ad affrontare le criticità del settore\". Soltanto Roma, evidenzia il presidente dell’Art, Nicola Zaccheo, “a regime avrebbe bisogno di 2.000 taxi, 1.000 in più”. Nel corso del 2024 l'Autorità “ha rilasciato 42 pareri in procedura ordinaria, tra cui quello al Comune di Roma Capitale sull'incremento del contingente taxi e cinque pareri per l'incremento straordinario delle licenze”. Sul dossier taxi Zaccheo bacchetta anche gli enti locali: “Se recepissero le linee guide dell'Art molte criticità sarebbero superate”. La Consulta boccia lo stop alle nuove licenze per i servizi Ncc Diego Longhin 19 Luglio 2024 I rimborsi Il Servizio conciliazioni dell'Autorità dei trasporti è arrivato alla piena operatività, gestendo oltre 24.000 istanze pervenute attraverso la piattaforma telematica ConciliaWeb, attivata nel 2023. Tale attività ha consentito di riconoscere, complessivamente, più di 2,5 milioni di euro a titolo di rimborso agli utenti (una media di più di 400 euro per passeggero). Dietrofront del governo sui taxi: “Abbiamo accolto le loro richieste” Diego Longhin 08 Agosto 2023 Ferrovie e mercato Rfi, la rete ferroviaria controllata dal gruppo Fs, deve rimanere pubblica, in quanto asset strategico, annota il presidente Zaccheo. \"La rete ferroviaria è strategica – continua – e l'azionariato deve rimanere pubblico. Il mio parere personale è che il ruolo dello stato deve rimanere importante. Una quota minoritaria ai privati solo per i servizi di trasporto\". Il settore ferroviario è stato interessato dalla prima applicazione della nuova regolazione introdotta all'inizio del 2023, che ha attuato la revisione dei criteri per la determinazione dei canoni di accesso e utilizzo della infrastruttura ferroviaria, estendendone l'applicazione anche alle reti regionali interconnesse, annota l’Art. Nell'ambito della definizione del \"Prospetto Informativo della Rete\", le prescrizioni fornite al gestore dell'infrastruttura nazionale volte a disciplinare e risolvere diverse problematiche emerse nel corso del 2023, afferenti ai limiti di allocazione di capacità pluriennale dell'infrastruttura ferroviaria, hanno comportato la necessità, per il gestore, di avviare processi di coordinamento del procedimento di allocazione e analisi di capacità ed elaborazioni dei piani di potenziamento dell'infrastruttura, finalizzati ad assicurare il rispetto delle condizioni di equità, trasparenza e non discriminazione nell'accesso da parte degli operatori interessati. Troppi treni e rete sotto stress: disastro annunciato dell’estate dei ritardi Aldo Fontanarosa 02 Agosto 2024 L'attività di verifica dell'Autorità ha condotto a un procedimento sanzionatorio nei confronti del gestore per violazione dei limiti nell'assegnazione della capacità quadro oltre la soglia dell'85 per cento della capacità commerciale totale. A tale sanzione ha fatto seguito un ordine di cessazione della condotta anticoncorrenziale il cui procedimento, a seguito della declaratoria di inammissibilità della proposta di impegni volti al superamento della violazione, risulta ancora in corso. \"Non sarà mai possibile concretamente realizzare il tanto auspicato shift modale su ferro senza una positiva percezione, in termini di affidabilità, del trasporto ferroviario di merci e persone. Per raggiungere questo traguardo il gestore dell'infrastruttura nazionale dovrà migliorare in modo significativo la propria performance\". Ad affermarlo è il presidente dell'Art, Nicola Zaccheo, in occasione della relazione dell'Autorità. \"Ogni anno - sottolinea - si contano, infatti, circa 10.000 interruzioni di linea, ma ciò che preoccupa è anche la loro durata: nel primo semestre 2022 erano pari a 17.913 ore; nel primo semestre 2023 sono aumentate a 19.978 ore; nel primo semestre 2024 ben 22.904 ore. Queste inefficienze di linea, tra l'altro, concorrono ad accentuare la crisi in cui attualmente versa il settore del trasporto merci, nei confronti del quale l'Autorità sta valutando la definizione di azioni procedimentali di sostegno, almeno fino al termine degli interventi infrastrutturali sulla rete previsti dal Pnrr\". Per Zaccheo \"è necessario un significativo cambio di rotta, sia gestionale che industriale, poiché solo con l'ottimizzazione di tutte le componenti del sistema trasportistico si evita il collasso di singole modalità e si garantisce la competitività e la vivibilità del Paese\". Autostrade per l’Italia si riorganizza per le nuove sfide, novità in Amundi Sgr di Sibilla Di Palma 23 Settembre 2024 Autostrade Per quanto riguarda il settore autostradale sono state rilevate \"criticità\" nel recepimento della regolazione dell'Art. Secondo Zaccheo, “a oggi l'iter appare non interamente adempiuto ed è stato completato solo da sei società concessionarie italiane, rimanendo il settore solo parzialmente assoggettato alla regolazione economica dell'Art\". Nel settore autostradale l'Autorità, oltre ad aver proseguito le attività di definizione dei sistemi tariffari di pedaggio per le concessioni con periodo regolatorio scaduto, nonché l'attività consultiva concernente l'espressione dei pareri riguardanti le procedure di aggiornamento dei Piani economico finanziari e gli adeguamenti annuali delle tariffe, ha approvato specifiche indicazioni operative sull'applicazione dei principi e dei criteri della regolazione economica delle concessioni. E ha avviato un'indagine conoscitiva, al fine di acquisire elementi informativi dagli stakeholder e una stima degli investimenti ritenuti necessari dai concessionari finalizzata all'analisi della loro complessiva sostenibilità. All'esito di tale approfondimento si è dato avvio al procedimento di aggiornamento del sistema tariffario di pedaggio. Le ulteriori criticità relative al recepimento della disciplina regolatoria dell'Art nel comparto autostradale, saltate fuori nel corso dei procedimenti in questione, dovrebbero essere superate anche attraverso le specifiche previsioni contenute nella legge annuale per il mercato e la concorrenza 2023, portando a compimento gli obiettivi del Pnrr declinati nella Milestone M1C2-11 - Autostrade. Sempre in riferimento al settore autostradale, Art ricorda l'attività relativa alle prime applicazioni delle misure di regolazione per la definizione degli schemi dei bandi relativi alle gare cui sono tenuti i concessionari autostradali per gli affidamenti nelle aree di servizio dei servizi di ricarica dei veicoli elettrici, in relazione alle quali l'Autorità ha formulato i propri riscontri sulle prime Relazioni di affidamento pervenute, in particolare quelle presentate da Autostrade per l'Italia e da alcune concessionarie del Gruppo Astm, per la successiva pubblicazione dei relativi bandi di gara."
        },
        {
            "Title": "Scompare in un tragico incidente Emilio Petrone, il manager che ha fatto grande Sisal",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/18/news/scompare_in_un_tragico_incidente_emilio_petrone_il_manager_che_ha_fatto_grande_sisal-423508159/",
            "Content": "MILANO- Emilio Petrone, 61 anni, storico amministratore delegato di Sisal che ha fatto grande in gruppo dei giochi, è morto in un tragico incide stradale sulla Cisa all’altezza di Berceto. Nato a Salerno e residente a Milano, secondo le prime ricostruzioni il manager ha perso il controllo della sua vettura - un'automobile sportiva - che si è schiantata contro il guardrail all’altezza di Berceto. Sul posto è giunto il personale del servizio di emergenza urgenza del 118 che non ha potuto fare altro che constatare il decesso. Il traffico è rimasto bloccato a lungo. Una vita ai vertici delle grande aziende tricolori e estere Grande appassionato di auto (soprattutto di auto storiche e hypercar), Petrone ha iniziato la sua carriera in gruppi come Telecom Italia, Ferrero, Unilever e Sara Lee Corporation. Nel 2001 la chiamata in Mattel: qui ha rivestito la carica di presidente e amministratore delegato di Mattel Italia. Nel 2008 l’approdo in Sisal, dove è riuscito a raddoppiare il fatturato del gruppo. Negli ultimi anni è stato amministratore delegato di Mooney, facendola diventare tra le principali fintech operante sul territorio italiano."
        },
        {
            "Title": "Il bonus Befana diventa bonus Natale: ecco a chi spettano i 100 euro e quando arriveranno",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/19/news/bonus_befana_natale_100_euro_a_chi_spetta_cos_e-423509309/",
            "Content": "MILANO – Il bonus Befana si trasformerà in un bonus Natale. La conferma è arrivata dal vice ministro dell’Economia Maurizio Leo, che ha detto che i 100 euro destinati alle famiglie con figli e fino a 28 mila euro di redditi che sarebbero dovuti arrivare nel gennaio 2025 saranno anticipati a dicembre. “Un tema che entrerà negli emendamenti del decreto Omnibus sarà il cosiddetto bonus Befana che ora diventerà bonus Natale nel mese di dicembre, in precedenza avevamo un problema di identificazione delle risorse ma visto che i conti pubblici stanno andando bene su versante entrate potremmo dare questi 100 euro senza effetto sulla tassazione, arrivando quindi sui 100 euro netti. Il resto del provvedimento verosimilmente entrerà in vigore dal 1 gennaio 2025\". Che cos’è il bonus Natale Il bonus è di una misura una tantum prevista nell'ambito della complessiva revisione della tassazione delle tredicesime. E’ riservata alle famiglie monoreddito con figli a carico. Il versamento del bonus era stato originariamente previsto per il mese di gennaio 2025, di qui la definizione di “Bonus Befana”, ma con l’intervento del governo arriverà nel mese di dicembre A chi spettano i 100 euro Il bonus prevede il riconoscimento della somma di 100 euro netti ai lavoratori dipendenti: con un reddito complessivo non superiore a 28.000 euro; con un'imposta lorda, determinata sui redditi da lavoro dipendente, superiore a quello delle detrazioni; con il coniuge (non separato) e almeno un figlio entrambi fiscalmente a carico; con almeno un figlio a carico se si tratta di genitori single. Se questo testo verrà confermato, non avranno diritto ai 100 euro i lavoratori senza figli e con redditi al di sotto degli 8.500 euro annui in quanto rientrano nella no tax area e per questo non pagano imposte."
        },
        {
            "Title": "Fitto telefona a Zingaretti ma la sinistra non si fida",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/19/news/ursula_von_der_leyen_nomine_ue_fitto_ultime_notizie-423508390/",
            "Content": "Strasburgo - «Ma io non verrò in Parlamento a rappresentare l’Ecr, io mi presento come Commissario europeo». L’altro ieri, dopo la presentazione della nuova squadra di Ursula von der Leyen, tra i primi numeri telefonici composti da Raffaele Fitto c’è stato quello di Nicola Zingaretti, il capo delegazione del Pd nell’Eurocamera. Meloni all’assalto del Green Deal: “È disastroso, lo cambieremo” Disgelo Draghi-Meloni Marina Berlusconi: “Non c’è nessuna trama politica contro Tajani o Meloni” La nomina di Fitto in Ue, la soddisfazione di Meloni Gelo con Meloni. Ora trema Lollobrigida Non si trattava, ovviamente, di una chiamata di cortesia. Il ministro italiano per gli Affari europei voleva capire quale fosse l’umore dei Democratici nei suoi confronti. Se potesse contare sul loro aiuto. In particolare in occasione dell’audizione nella commissione parlamentare che rappresenta il vero test per i candidati all’esecutivo dell’Unione. Fitto, dunque, intende in primo luogo assicurarsi la non ostilità di tutti gli eurodeputati del nostro Paese. Contando su un regolamento parlamentare piuttosto arzigogolato e costruito per rendere difficili le bocciature. LA COMMISSIONE UE I conservatori già si sfilacciano, rumeni e polacchi contro Ursula di Lorenzo De Cicco 19 Settembre 2024 Eppure qualche problema per il ministro italiano e per altri 4-5 commissari (a partire dall’ungherese al maltese fino a quello olandese per un suo potenziale conflitto di interessi legato ai precedenti rapporti di lavoro con il colosso petrolifero Shell), potrebbero esserci. «Noi - è stata la risposta dell’ex segretario Dem - ti faremo tutte le domande per mettere in contraddizione il tuo europeismo con quello del tuo partito. Ci dovrai dire se sei per un’Europa intergovernativa o per proseguire nel percorso di integrazione?». «Allora - ha avvertito Zingaretti - tu dovrai guardarti soprattutto dai tuoi. Se risponderai bene, saranno quelli dell’Ecr a crearti problemi». Meloni, Fitto e la finta vittoria a Bruxelles Laura Pertici 17 Settembre 2024 In effetti proprio dentro i Conservatori i problemi non mancano. L’anti-europeismo è un istinto che a destra non manca mai. Basti pensare a quel che ha detto martedì scorso il capogruppo di Fdi, Nicola Procaccini, durante il dibattito sul Rapporto Draghi: «Serve una autolimitazione legislativa dell’Europa». Una frase dal chiaro sapore euroscettico. Bisogna tenere presente, poi, che proprio il Regolamento del Parlamento Ue stabilisce che la prima domanda da porre in audizione ai candidati commissari debba riguardare «l’impegno europeo». Non si tratta, dunque, di un passaggio eventuale ma di un vero e proprio dovere. «E noi - ha assicurato Camilla Laureti, la “voce” di Elly Schlein a Bruxelles - porremo tutte le questioni in modo fermo. Per sottolineare le loro incoerenze». Il punto, però, è che se non ci sarà una irritazione del partito di cui fa parte Fitto o di qualche altra delegazione, è difficile che si creino negli “hearings” dei veri e propri problemi politici. Per due motivi: serve una maggioranza qualificata dei due terzi per la “promozione” e quindi se salta un candidato di destra è facile poco dopo far saltare uno di sinistra. In secondo luogo la valutazione è votata non dai singoli membri della Commissione parlamentare ma dai coordinatori (i capigruppo). Decidono cioè sette-otto persone. E soprattutto il Pd non può contare su nessun coordinatore nelle commissioni. Decaro: “Fitto è la soluzione migliore, in Europa prenda le distanze dal populismo di Meloni che ci ha già penalizzato nelle nomine Ue” diDavide Carlucci 18 Settembre 2024 E in effetti gli incidenti, in questo meccanismo un po’ contorto, in cui le linee di partito si intersecano con gli interessi nazionali, non si possono escludere. Oltre al ribollire delle contraddizioni dentro l’Ecr, infatti, anche all’interno della potente “macchina” del Ppe compaiono alcune crepe. La loro delegazione spagnola - la terza dei popolari con 22 eletti - ha ad esempio fatto sapere che non voterà la rappresentante del loro Paese, la socialista Ribera. Che è stata proposta come vicepresidente esecutiva e con un portafoglio gigantesco: la Transizione ecologica e la Concorrenza. L’ostilità dei “democristiani” iberici difficilmente porterà a conseguenze effettive, ma in caso si aprirebbe un domino capace di far cadere molte tessere. In questo gioco a incastri, quindi, non è stata una buona idea quella di Giorgia Meloni di attaccare ieri il Green Deal. Proprio perché l’unica commissaria con una delega adeguata è proprio la Ribera che si dovrà occupare di Green Deal: «Certamente lo implementerò». Aprire un contenzioso adesso su quel fronte non aiuta né Raffaele Fitto né Ursula von der Leyen che considera la transizione verde una sua creatura definendola «la nostra spina dorsale». Commissione Ue, dai conti pubblici al fisco e ai migranti ora il destino dell’Italia sarà nelle mani dei “falchi” dal nostro inviatoClaudio Tito 18 Settembre 2024 Comunque le audizioni si terranno nella seconda metà di ottobre. Fino ad allora tutti affineranno le loro armi. Ma nel contesto “Ursulacentrico” le sorprese alla fine saranno poche. Perché tutti sono deboli, tranne la presidente della Commissione."
        },
        {
            "Title": "L'albo d'oro della Champions League",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/champions/2018/07/01/news/albo_d_oro_champions-206688884/",
            "Content": "2022 Real Madrid 2021 Chelsea 2020 Bayern Monaco 2019 Liverpool 2018 Real Madrid 2017 Real Madrid 2016 Real Madrid 2015 Barcellona 2014 Real Madrid 2013 Bayern Monaco 2012 Chelsea 2011 Barcellona 2010 Inter 2009 Barcellona 2008 Manchester United 2007 Milan 2006 Barcellona 2005 Liverpool 2004 Porto 2003 Milan 2002 Real Madrid 2001 Bayern 2000 Real Madrid 1999 Manchester United 1998 Real Madrid 1997 Borussia Dortmund 1996 Juventus 1995 Ajax 1994 Milan 1993 Olympique Marsiglia 1992 Barcellona 1991 Stella Rossa 1990 Milan 1989 Milan 1988 PSV 1987 Porto 1986 Steaua Bucarest 1985 Juventus 1984 Liverpool 1983 Amburgo 1982 Aston Villa 1981 Liverpool 1980 Nottingham Forest 1979 Nottingham Forest 1978 Liverpool 1977 Liverpool 1976 Bayern 1975 Bayern 1974 Bayern 1973 Ajax 1972 Ajax 1971 Ajax 1970 Feyenoord 1969 Milan 1968 Manchester United 1967 Celtic 1966 Real Madrid 1965 Inter 1964 Inter 1963 Milan 1962 Benfica 1961 Benfica 1960 Real Madrid 1959 Real Madrid 1958 Real Madrid 1957 Real Madrid 1956 Real Madrid"
        },
        {
            "Title": "Scuola, Mattarella: “Ai prof si chiede molto, ma gli stipendi spesso non sono all'altezza”",
            "Source": "Repubblica",
            "Date": "2024-09-20",
            "Link": "https://www.repubblica.it/scuola/2024/09/16/news/mattarella_scuola_cagliari_inaugurazione_anno_scolastico_oggi-423504028/",
            "Content": "\"Agli insegnanti, ai presidi, ai docenti e al personale di supporto si chiede molto. Talvolta troppo. Anche a fronte di retribuzioni spesso non all'altezza di altri Paesi europei. Si tratta di un aspetto di grande rilievo che va affrontato concretamente\". Lo ha detto il presidente della Repubblica, Sergio Mattarella, all’inaugurazione dell'anno scolastico a Cagliari. \"Tutti loro hanno e devono sempre avere la consapevolezza e l'orgoglio di ricoprire un ruolo prezioso per la nostra società: quello di formare ed educare i cittadini che crescono. Dalla loro opera, spesso silenziosa e non conosciuta, dipende in gran parte il futuro della nostra Italia\". \"Talvolta – ha aggiunto il capo dello Stato, parlando al convitto Vittorio Emanuele II – questo nostro tempo dominato dall'assillo del presente, del qui e ora, rischia di far dimenticare che l'impegno educativo rappresenta un pilastro fondamentale della vita della Repubblica. Dalla qualità del sistema educativo dipende strettamente il futuro della nostra società. A esso vanno dedicate indispensabili risorse adeguate, e idee, cura, attenzioni. La scuola non è una bolla, un recinto, un mondo a parte. Ma un organismo che vive nella società e concorre al suo progresso\". Mattarella ha anche affrontato il tema degli smartphone: \"Non possiamo e non dobbiamo abbandonare i ragazzi a una chiusura solitaria, in un mondo dominato dalla tecnologia in cui talvolta rischiano di essere imprigionati. Lo smartphone è uno strumento che aiuta nella vita quotidiana, ma non è, non rappresenta la vita, che è molto più complessa, ricca, emozionante. Non possiamo correre il rischio che lo strumento tecnologico, in continua evoluzione, assorba la quasi totalità delle attenzioni, delle relazioni, della vita”. Alla cerimonia hanno partecipato anche il ministro dell'Istruzione e del Merito, Giuseppe Valditara, quello dello Sport Andrea Abodi e il presidente del Coni Giovanni Malagò. “Per la prima volta abbiamo avviato un programma di potenziamento dell'insegnamento della lingua italiana per quei ragazzi stranieri di prima generazione che rischiano altrimenti una forte dispersione scolastica e un serio insuccesso formativo – ha annunciato Valditara – Quando siamo venuti a sapere che oltre il 30 per cento dei ragazzi stranieri di prima generazione va incontro alla dispersione scolastica, all'abbandono precoce, significa che quei ragazzi non hanno un futuro davanti a sè, non hanno un futuro vero di inclusione, non hanno un futuro lavorativo\"."
        },
        {
            "Title": "Test di medicina, lo strano caso del boom di 90 e di un punteggio minimo altissimo",
            "Source": "Repubblica",
            "Date": "2024-09-20",
            "Link": "https://www.repubblica.it/scuola/2024/09/11/news/test_di_medicina_boom_90_punteggio_minimo_altissimo-423491227/",
            "Content": "Sono uscite le graduatorie del test di Medicina, quello che serve per entrare nella facoltà di medicina e poter studiare per diventare medico (figura che, tra l’altro, soprattutto nel pubblico, inizia a scarseggiare). Tutti i siti specializzati, come studenti.it, gridano allo scandalo. Per la precisione:”Il punteggio minimo sembra essere più alto di quanto previsto perché è pari a 78,6. Ma non è tutto. Una prima analisi della graduatoria condotta da Testbusters ha portato a un risultato inaspettato: una discrepanza potenzialmente scandalosa. Gli esperti segnalano che ci sarebbero 32 punteggi massimi in più rispetto ai conti”. Ma cosa è successo? Il punteggio minimo per entrare a Medicina è di 78,6, ancora più alto rispetto alle previsioni. In altre parole, bisognava rispondere correttamente ad almeno 54 domande su 60. Per accedere agli atenei più ambiti sarà dunque necessario un punteggio ancora più alto e prossimo a 90 che è il punteggio massimo. “La causa? Il boom di 90 a entrambe le sessioni di maggio e luglio. Napoli, Palermo e Padova si confermano al vertice della classifica per il maggior numero di punteggi pieni ai test di Medicina, sia alla prima che alla seconda prova”. Spiega il Comitato per il Diritto allo studio Medicina che ha stilato la classifica degli atenei in cui i candidati hanno ottenuto i punteggi più alti, con un tasso assolutamente fuori norma. Anche il Ministero aveva voluto vederci chiaro, e dopo i primi risultati anomali, aveva chiesto delucidazioni agli atenei incriminati. Dopo le richieste del Ministro, gli atenei finiti nell’occhio del ciclone non hanno preso alcun provvedimento, e i punteggi pieni sono persino aumentati. Nessun controllo, dunque, nessun provvedimento preso e, anche a luglio, il quadro che emerge è lo stesso di maggio: boom di 90 alla Federico II, seguito dagli atenei di Padova e Palermo. Il Cineca, che ha organizzato il concorso per le Università, ribatte che “non si evidenzia alcuna anomalia nei risultati del test di Medicina”. “Nel corso della prova di maggio 2024, 633 studenti hanno superato i test con 90/90, il massimo dei voti. A luglio 2024, sono stati invece 889”.n “Se i 90 fossero dovuti solo a eccellenti capacità mnemoniche – spiega Anna Clara Romano, portavoce del comitato – dovremmo avere una certa omogeneità tra le sedi. Invece, alla Federico II ben 105 su poco più di 3mila candidati hanno ottenuto un punteggio pieno a luglio (il 3,4%) quindi, mentre a Torino, solo 32 su più di 1900 candidati hanno ottenuto lo stesso risultato (il 1,7%), un trend che è omogeneo in tutte le sedi, ad eccezione di quelle già nominate. È un’anomalia che ci penalizza tutti”. “Nei mesi passati, abbiamo già denunciato la mancanza di controlli, metal detector e aule schermate ai test di Medicina – spiegano gli avvocati Francesco Leone e Simona Fell, soci fondatori dello studio Leone-Fell e legali del Comitato – il rischio che in alcune sedi sia stato più facile copiare è stato confermato dai risultati dei test di luglio e dal punteggio minimo di ammissione che è elevatissimo. E ora chi ha svolto il test correttamente e in altre sedi si troverà penalizzato dai soliti furbetti. A questo si aggiunge la questione dei quartini: 2.500 posti illegittimamente riservati ai ragazzi del quarto anno che l’anno scorso hanno partecipato ai Tolc e tolti ai ragazzi che hanno partecipato ai test di quest’anno. Tuteleremo i diritti degli studenti e proporremo ricorso contro tali irregolarità”."
        },
        {
            "Title": "Apple, JpMorgan pronta a subentrare a Goldman Sachs sulle carte di credito",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/18/news/apple_jpmorgan_goldman_sachs_carte_di_credito-423507067/",
            "Content": "ROMA – JpMorgan potrebbe subentrare a Goldman Sachs nella gestione della Apple Card, la carta di credito virtuale (e fisica) lanciata dal colosso tecnologico di Cupertino nel 2019, in collaborazione con Goldman. Secondo le anticipazioni del Wall Street Journal Apple avrebbe avviato le trattative all'inizio dell'anno e nelle ultime settimane si è registrata un’accelerazione nei contatti tra le parti, ma per chiudere la partita – riporta il quotidiano finanziario Usa – ci vorranno mesi. E non è detto comunque che si arrivi a un’intesa, perché i dettagli cruciali, a cominciare dal prezzo, devono ancora essere negoziati. L’economista Massimo Motta: “La stretta europea su Big Tech continuerà, i monopoli vanno smembrati” Filippo Santelli 11 Settembre 2024 Che Apple abbia deciso di divorziare da Goldman Sachs non è una novità. La notizia circolava già nel novembre 2023 sui media statunitensi. Da allora la società guidata da Tim Cook ha avviato contatti con diversi potenziali pretendenti, tra i quali Synchrony Financial e Capital One. E anche con un altro gigante del credito come American Express, stando alle indiscrezioni del WSJ. Se il matrimonio tra Cupertino e JpMorgan dovesse andare in porto, Apple si alleerebbe con la più grande americana e l’istituto potrebbe allargare il giro d’affari facendo leva sui clienti della Mela, ai quali presentare gli altri prodotti finanziari nel suo catalogo. La Ue contro Apple e Google: Cupertino deve restituire 13 miliardi di aiuti di Stato all’Irlanda, multa da 2,4 miliardi a Mountain View. Vestager: “Nessuno è sopra la legge” 10 Settembre 2024 Di certo Apple ha bisogno di trovare una nuova banca per la sua carta di credito, che conta oltre 12 milioni di utenti, ma la strada verso le nozze tra le parti è ancora lontana. Il nodo principale da sciogliere è il prezzo. Ogni volta che si cambia partnership per la gestione delle carte di credito, infatti, la banca che lascia il programma e quella che subentra devono trovare l’intesa per la liquidazione dei saldi delle carte esistenti. In questo caso è Goldman ad avere in mano i saldi che dovranno essere venduti. Jp Morgan e Apple, però, devono anche concordare termini e condizioni, incluso il programma dei premi offerto ai consumatori. Big tech a fine corsa? E’ l’ora di un check-up al portafoglio di Luigi dell'Olio 16 Settembre 2024 Il team di JpMorgan coinvolto nelle trattative – scrive il Wall Street Journal – “vuole pagare meno del valore nominale di circa 17 miliardi di dollari, ovvero i saldi in sospeso nel programma di carte di credito Apple”."
        },
        {
            "Title": "Equilibrio vita e lavoro, Italia bocciata nella classifica di Remote: quartultima in Europa",
            "Source": "Repubblica",
            "Date": "2024-09-20",
            "Link": "https://www.repubblica.it/economia/diritti-e-consumi/lavoro/2024/08/31/news/equilibrio_vita_e_lavoro_italia-423471894/",
            "Content": "Quali sono i migliori Paesi d’Europa per quel che riguarda la possibilità di conciliare vita e lavoro? Secondo la fotografia scattata da Remote, nell’ultimo European Life-Work Balance Index, in testa c’è il Lussemburgo che si prende 85 punti in pagella, su un massimo di cento. Segue la Spagna a 79 e la Francia a una incollatura, 78 punti. E l’Italia? Ne l’immagine di un Paese ancora immaturo, sia dal punto di vista legislativo che culturale, e infatti su 30 nazioni risulta al quartultimo posto con 55 punti: soltanto Ungheria, Slovacchia e Romania fanno peggio. In Australia il diritto alla disconnessione è legge, cosa succede in Italia e nel resto del mondo di Irene Maria Scalise 28 Agosto 2024 La piattaforma specializzata proprio nella gestione di risorse umane a livello transnazionale elabora la classifica prendendo in considerazione variabili che vanno dal numero di giorni di ferie all’assistenza sanitaria, ma anche l’esistenza di un salario minimo, gli orari di lavoro medi, i congedi disponibili, le politiche di inclusività LGBTQ+ e la soddisfazione dei lavoratori. L’ultima elaborazione conferma dunque Lussemburgo e Spagna al vertice, la Francia e la Danimarca salgono rispettivamente dalla quinta alla terza e dalla decima alla quinta posizione. Balzo importante del Regno Unito che dai bassifondi della classifica sale in top ten, mentre l’Italia si segnala perché fa il percorso opposto con la Polonia. Tra gli aspetti più penalizzanti per la nostra pagella c’è l’assenza di un salario minimo, visto che in larga parte altrove è presente. Ma per gli addetti ai lavori pesa anche la scarsa diffusione dello smart working, che potrebbe offrire quella flessibilità tanto cercata dai lavoratori. “Credo che l'ordinamento italiano non sia ancora pronto a gestire questa nuova declinazione del rapporto di lavoro subordinato, in cui il lavoratore viene valutato solo sul raggiungimento di obiettivi e non più sul tempo speso in ufficio”, dice Giorgio Manca, avvocato giuslavorista e partner dello studio legale DWF Italy. Il cortocircuito nasce dal fatto che ci sono “limiti imposti dalla giurisprudenza italiana” in forza dei quali “contestare ad un lavoratore subordinato la scarsa performance (e quindi il mancato raggiungimento degli obiettivi) è quasi un’utopia e molte aziende, anche stanti le difficoltà connesse ai controlli da remoto, preferiscono optare per la verifica diretta della prestazione (richiedendo la presenza in ufficio dei lavoratori)”. Se da una parte “manca cultura manageriale”, dall’altra per Manca c’è anche “un'eccessiva rigidità del nostro sistema di tutele”. Disconnettersi? Si può. Anzi, si deve di Stefano Massini 27 Agosto 2024 Cosa si fa in azienda per affrontare la questione del benessere dei lavoratori? “I risultati di questo report sono un chiaro segnale di quanto in Italia ci sia ancora molto da fare – commenta la ceo di Pennelli Cinghiale, eccellenza del mantovano, Eleonora Calavalle – Investire nel benessere dei dipendenti non è solo eticamente corretto ma si riflette in una maggiore creatività, produttività e senso di appartenenza all’azienda”. La flessibilità, per altro, può aiutare anche a chiudere il gap di genere che nel nostro Paese è ancora elevato, con una occupazione femminile che pur avendo raggiunto livelli record sopra il 55% è di una ventina di punti inferiore a quella maschile. Laura Basili e Ilaria Cecchini, co-founder di Women at Business, piattaforma di matching professionale, credono nella tecnologia come chiave di volta. La applicano nella app Women Plus, con la quale “è possibile per una donna di Enna o di Torino candidarsi per una posizione part time o a tempo pieno a Roma, per esempio, se la tipologia di mansione lo consente”. Daniele Arduini, ceo di Kampaay che si occupa di eventi aziendali, riconosce che “il settore privato ha un ruolo cruciale nel guidare questo cambiamento” e concorda che “la tecnologia, se utilizzata in modo etico e centrato sull'umano, può essere uno strumento potente per migliorare la qualità della vita lavorativa”. “È sempre più urgente occuparsi del benessere individuale e collettivo – chiosa Valentina Ragno, formatrice del Metodo Grinberg e organizzatrice del prossimo Festival internazionale Stay Human, che si terrà a Milano ad ottobre – Serve creare un cambiamento nei contesti principali della vita, tra cui quello del lavoro, per farne luoghi in cui l’aspetto umano viene recuperato”."
        },
        {
            "Title": "Panetta (Bankitalia): “Il quadro d’incertezza è l’occasione del Sud, se serve allunghiamo i tempi per i progetti Pnrr”",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/19/news/panetta_bankitalia_sud_pnrr-423509468/",
            "Content": "Il Sud Italia è cresciuto più del Paese dopo la pandemia e ha ora \"occasioni di sviluppo\" per la fine della fase globale di delocalizzazione, da un lato, e per la produzione di energia rinnovabile dall’altro. Il governatore della Banca d'Italia Fabio Panetta scommette sul Mezzogiorno intervenendo a Catania in occasione della tappa siciliana del ‘Viaggio con la Banca d'Italia-Il polso dell'economia’. Lo fa sottolineando \"con cautela\" i fattori positivi dell'economia meridionale maturati in questi anni (che sono \"indizi, non prove\"). E quindi guardando “alle ingenti risorse comunitarie che possono essere incrementate attraendo capitali privati\". Perché l’occasione possa diventare realtà, però, la ricetta del governatore mette al bando “politiche assistenziali”. La via maestra è una e passa da “investimenti e riforme in grado di innalzare la capacità produttiva\". Crescita lenta, Italia ferma allo 0,6%. Bankitalia smentisce il governo Valentina Conte 12 Luglio 2024 Uno dei motori dello sviluppo del Mezzogiorno è il Pnrr, seguito – annota Panetta – dal nuovo ciclo di programmazione dei fondi strutturali e del Fondo di sviluppo e coesione, senza contare il Fondo perequativo infrastrutturale per il Mezzogiorno. Una iniezione di risorse che in questo decennio vale “il cinque per cento del Pil\" dell'area per ogni anno. Per questo, ammonisce l’inquilino di Palazzo Koch, \"è necessario assicurare un impiego efficiente delle risorse, anche preservando in futuro il metodo del Pnrr, che prevede obiettivi ben definiti, un costante vaglio delle modalità di utilizzo delle risorse e interventi a sostegno delle amministrazioni più deboli dal punto di vista gestionale\". Discesa dei tassi Bce, parte la sfida tra i banchieri centrali Giovanni PonsGiovanni Pons 04 Settembre 2024 Insomma, il modello del Piano nazionale di ripresa e resilienza è quello giusto, osserva il governatore di Bankitalia. E dunque, se serve, ragiona Panetta, un allungamento dei tempi per la realizzazione dei progetti previsti non dev’essere un tabù. Il ragionamento è chiaro: “Qualora a causa dell'ingente ammontare degli investimenti insorgesse un conflitto tra i due obiettivi, efficacia e rapidità, sarebbe preferibile salvaguardare il primo e – sostiene il governatore – valutare la possibilità di concordare, per queste regioni, un allungamento dei tempi di realizzazione dei progetti\". Le ragioni della crescita Panetta ricorda come la crescita del Sud osservata negli anni più recenti “sia in parte dovuta a fattori temporanei, legati alla risposta fornita agli shock globali dalle autorità nazionali ed europee\". Il Mezzogiorno ha beneficiato “dell'incremento degli investimenti pubblici e del sostegno ai redditi delle famiglie meno abbienti. Significativo è stato l'apporto sia delle costruzioni, in relazione al cosiddetto Superbonus e all'avvio dei progetti del Piano nazionale di ripresa e resilienza (Pnrr), sia dei servizi pubblici e privati\". Adesso, però, è il momento di lanciare il cuore oltre l’ostacolo, secondo il governatore di Bankitalia, e di guardare con fiducia al futuro nonostante la congiuntura internazionale: “Per quanto possa sembrare paradossale, la fase di incertezza globale che stiamo attraversando può offrire occasioni di sviluppo alle regioni del Mezzogiorno\". 3 mila miliardi, la zavorra del debito che soffoca l’Italia Giuseppe Colombo 09 Settembre 2024 \"Gli shock geopolitici registrati negli anni scorsi, dalla pandemia alla crisi energetica, fino ai tragici conflitti in atto, hanno reso palesi i rischi connessi con le politiche di delocalizzazione produttiva. Attualmente le imprese dei principali Paesi – rimarca Panetta – pongono enfasi maggiore che in passato sul tema della sicurezza degli investimenti e delle forniture di input di importanza strategica, in particolare l'energia. Sta emergendo la tendenza a collocare le attività produttive entro i confini nazionali o presso Paesi ritenuti affidabili sul piano economico e politico\". E in questo scenario “le regioni meridionali garantiscono condizioni di stabilità geopolitica ed economica, anche grazie all'appartenenza dell'Italia all'Unione europea e all'Unione monetaria: rispetto alle destinazioni tradizionali della delocalizzazione produttiva sono collocate in prossimità dei maggiori centri economici europei e al crocevia del Mediterraneo, attraverso cui transita un quinto del traffico marittimo internazionale”. L’altro punto di forza è la presenza “di poli scientifici di qualità”, di una forza lavoro “sottoutilizzata” e di un potenziale “mercato di sbocco con 20 milioni di abitanti\". Patuelli “Il calo dei tassi rilancerà l’economia. Un aiuto alla manovra” Rosaria Amato 25 Agosto 2024 Le rinnovabili In questo quadro di grandi promesse, il Sud può giocare una partita da titolare nella doppia transizione in corso, green e digitale. Il pensiero di Panetta va ai data center dedicati all'Intelligenza artificiale (Ia), “che consumano grandi quantità di energia potrebbero essere collocati al Sud Italia, in grado di fornire energia rinnovabile a basso costo”. I dati sono chiari: \"Tra il 2007 e il 2022 la capacità produttiva nelle rinnovabili del Mezzogiorno è quadruplicata, passando dal 26 al 40 per cento del totale nazionale\". Comunità energetiche rinnovabili, Parigi (BCC Toscana): “Grande opportunità per i territori” 18 Settembre 2024 \"Le scelte di localizzazione dei data center da dedicare all'Intelligenza artificiale sono influenzate in misura crescente dalla stabilità geopolitica e dalla disponibilità di energia pulita e a basso costo\", ricorda ancora Panetta. Certo, \"sfruttare queste opportunità non sarà facile: richiederà un deciso miglioramento del contesto produttivo locale e un potenziamento delle politiche di attrazione dei capitali\". L’intervento Panetta al Meeting di Rimini: “L’Europa si rafforza con più spesa comune, migrazioni e investimenti nell’AI” Andrea Greco 21 Agosto 2024 Il fattore Zes Nell’elenco delle leve di cui il Sud dispone, il governatore mette in primo piano la Zes unica, ovvero la Zona economica speciale che dall’inizio dell’anno copre tutte le otto regioni del Centro Sud. \"Può contribuire a rafforzare il coordinamento tra diversi livelli di governo e con le altre politiche nazionali e ad attrarre finanziamenti dall'esterno. Il pieno successo della Zes unica – è il monito di Panetta – dipenderà dalle modalità con cui essa verrà attuata in concreto\". A cominciare da “un contesto amministrativo semplice, un sistema di incentivi e un quadro regolamentare stabili e certi nel tempo” da mettere sul tavolo degli investitori. Obiettivo: “Orientare gli investimenti unicamente sulla base dei vantaggi comparati di ciascun territorio\". Stipendi, ecco come si stanno muovendo negli annunci di lavoro. E perché suggeriscono cautela alla Bce Raffaele Ricciardi 17 Luglio 2024 L’appello Panetta lancia quindi un appello alle aziende italiane e straniere a investire al Sud Italia per \"fare attività d'impresa\" visto che si sono create delle condizioni migliori rispetto al passato e che le regioni meridionali hanno un potenziale nuovo dopo gli ultimi sviluppi geopolitici. \"Ci si è accorti che delocalizzare, anche se abbatte il costo del lavoro, ha una serie di rischi che in passato non erano considerati in maniera sufficiente. Le aziende, essendo passate attraverso questa presa di coscienza dei rischi e dei costi, si stanno ponendo la domanda: ci conviene continuare a delocalizzare oppure cercare nuove soluzioni?\". L’occasione, per il Sud, è ora. Panetta ne è convinto."
        },
        {
            "Title": "Ha diffamato Barbara D'Urso, condannata la figlia di Ornella Muti",
            "Source": "Repubblica",
            "Date": "2024-09-20",
            "Link": "https://torino.repubblica.it/cronaca/2024/09/20/news/ha_diffamato_barbara_d_urso_condannata_la_figlia_di_ornella_muti-423511483/",
            "Content": "Il tribunale di Alessandria ha condannato Naike Rivelli, attrice e figlia di Ornella Muti, per diffamazione ai danni della conduttrice televisiva Barbara D'Urso. Rivelli, secondo l'accusa, in due video pubblicati sul proprio profilo Instagram nel 2019, usò espressioni tali da far intendere che il successo lavorativo della D'Urso fosse dovuto non tanto alle capacità professionali ma a favoritismi ottenuti mediante espedienti legati alla sfera sessuale. Secondo la difesa Naike Rivelli non ha mai voluto offendere Barbara D'Urso, ma ha svolto una critica ad un modello di televisione rappresentato dalla stessa D'Urso. Il giudice Maria Teresa Guaschino ha condannato la Rivelli a una multa di 800 euro, riconoscendone le responsabilità limitatamente ad uno degli episodi contestati. Pena sospesa condizionata al pagamento della somma diffidata a titolo di provvisionale entro il termine di un anno dal passaggio in giudicato, e non menzione. Il pubblico ministero, Andrea Ratti, aveva chiesto una pena superiore (7 mesi), ritenendo che le frasi pronunciate nei confronti della D'Urso fossero offensive sia dal punto professionale che personale."
        },
        {
            "Title": "Agosto nero per l’auto, immatricolazioni in calo del 16,5%. Per Stellantis -28,7%",
            "Source": "Repubblica",
            "Date": "2024-09-20",
            "Link": "https://www.repubblica.it/economia/2024/09/19/news/immatricolazioni_auto_agosto-423508977/",
            "Content": "MILANO – Forte calo per le vendite di auto in Europa occidentale. Le immatricolazioni nei Paesi Ue, Efta e Regno Unito nel mese di agosto sono state 755.717, il 16,5% in meno dello stesso mese del 2023. Da inizio anno sono state vendute complessivamente 8.661.401, con una crescita dell'1,7% sull'analogo periodo del 2023. I dati sono dell'Acea, l'associazione dei costruttori europei. Pesa il forte calo delle auto elettriche pari nel mese di agosto al 36%, mentre considerando solo l'Unione Europea la flessione è del 43,9%. Anche per questo i costruttori si rivolgono a Bruxelles chiedendo un intervento immediato. “La continua tendenza alla contrazione della quota di mercato delle auto elettriche a batteria nell'Ue invia un segnale estremamente preoccupante all'industria e ai politici. I produttori automobilistici europei, riuniti in Acea, chiedono quindi alle istituzioni dell'Ue di presentare misure di soccorso urgenti prima che i nuovi obiettivi di CO2 per auto e furgoni entrino in vigore nel 2025\", spiega l'Acea in una nota. \"Inoltre, esortiamo la Commissione Europea ad anticipare le revisioni della regolamentazione sulla CO2 per veicoli leggeri e pesanti, attualmente previsti rispettivamente per il 2026 e il 2027, al 2025\". Per Stellantis -28,7% Mese nerissimo per Stellantis, che ad agosto ha immatricolato 103.612 auto, il 28,7% in meno dello stesso mese del 2023. La quota di mercato è in calo dal 16,1 al 13,7%. Negli otto mesi le immatricolazioni del gruppo sono state 1.491.967, con una flessione del 3,3% sull'analogo periodo del 2023. La quota di mercato è pari al 16,2% a fronte del 17% dell'anno scorso."
        },
        {
            "Title": "Valentina Petrillo all’attacco: “Hanno provato a distruggermi, ma io ho vinto la mia sfida”",
            "Source": "Repubblica",
            "Date": "2024-09-20",
            "Link": "https://www.repubblica.it/sport/vari/2024/09/06/news/paralimpiadi_valentina_petrillo_attacco_hanno_provato_distruggermi_vinto_mia_sfida-423483498/",
            "Content": "Eliminata in semifinale nei 200 metri nonostante il suo personale stagionale (25”92), Valentina Petrillo si è poi sfogata nel dopogara e ha attaccato chi ha posto dubbi sulla sua presenza alle Paralimpiadi per via del suo essere atleta transgender. La 51enne atleta napoletana, ipovedente dall'età di 14 anni a causa della sindrome di Stargardt, nel 2018 ha iniziato un percorso di transizione sociale e poi ormonale di riassegnazione di genere che nel 2023 l'ha portata a essere ammessa alle competizioni femminili dalla federazione internazionale World Para Athletics. “Le critiche mi hanno lasciato amarezza, nascere uomini non vuol dire essere persone superiori o persone che vincono. Tutti noi abbiamo vantaggi biologici, chi in un modo chi in un altro. Avete visto a una Paralimpiade chi non ha vantaggi biologici, e sono io. Per favore prima di parlare informatevi, avete provato a distruggermi in tutti i modi - ha aggiunto - Sono partita da sola ma dietro di me pian piano ho costruito tanto affetto e si è visto oggi in questo stadio. Negli ultimi tempi, non parlo delle Paralimpiadi, ho avuto problemi con i bagni: mi hanno costretta ad usare un terzo bagno, non quello per le donne. Mi porto a casa da Parigi qualcosa di prezioso che farà parte del mio bagaglio, il pubblico è stato eccezionale con me, ho sentito un calore pazzesco e questo è importante. Guardiamo avanti con ottimismo e felicità”. J.K. Rowling contro Valentina Petrillo: “È un’imbrogliona come Lance Armstrong” 03 Settembre 2024 L’attacco a J.K. Rowling Al mattino, nel post gara, ai microfoni della Rai, l'atleta napoletana ha commentato così il post di dalla scrittrice J.K. Rowling (autrice di Harry Potter), che aveva fatto un parallelismo tra Petrillo e addirittura Lance Armstrong: \"Sono lusingata che la Rowling si sia scomodata per me... ma non ho nemmeno letto Harry Potter. Mi hanno detto che è lei che ha scritto Harry Potter e io non l'ho nemmeno mai letto... Tra l'altro mi hanno raccontato che nel suo libro proprio lei parla di uno sport dove non c'è genere e quindi mi aspettavo un altro comportamento dalla Rowling\". Il riferimento è al \"Quidditch\", uno sport immaginario in cui due squadre, composte da sette giocatori ciascuna, si sfidano volando su manici di scopa, con l'obiettivo di segnare punti passando la palla in cerchi sospesi o catturando il boccino, che decreta la fine della partita. La stessa Rowling aveva sottolineato in diverse interviste che l'invenzione del Quidditch era nata proprio con l'intento di promuovere maggiore inclusione e abbattere barriere di genere all'interno del mondo fantastico da lei creato."
        },
        {
            "Title": "Abusi, molestie, mancati stipendi: calciatrici denunciano il Pomigliano",
            "Source": "Repubblica",
            "Date": "2024-09-20",
            "Link": "https://www.repubblica.it/sport/calcio/2024/09/20/news/abusi_molestie_mancati_stipendi_pomigliano_denuncia_calciatrici-423511212/",
            "Content": "Sembrava una favola. Promosso in B nel primo anno di attività dopo la fondazione (2019). Secondo in B e immediatamente promosso in A la stagione seguente. Quindi due annate in massima serie (2022 e 2023) chiuse con una bella salvezza. La storia del Pomigliano calcio femminile pareva un esempio per tutte le altre società. Invece, nel giro di pochi mesi, è iniziata una parabola discendente (ora è in Eccellenza campana dopo la retrocessione e la mancata richiesta di ammissione alla B per fallimento quest’estate, ndr) che si è trasformata in un incubo per le giocatrici che hanno denunciato alla Fifpro (il sindacato internazionale dei calciatori professionisti), una situazione folle: contratti falsificati, stipendi non pagati, negligenza medica, molestie e aggressioni fisiche. No player should ever endure this kind of mistreatment.This is the inside story of a nightmare club, Pomigliano C.F.A thread pic.twitter.com/1SDZb1KQph— FIFPRO (@FIFPRO) September 19, 2024 Calciatrici sottoposte a minacce e molestie Tutto è iniziato a metà della scorsa, tormentata stagione in cui la società ha cambiato prima 4 allenatori e poi, di fatto, ha smesso di operare per mancanza di liquidità. Una calciatrice ha denunciato di essere stata aggredita fisicamente, altre di aver subito nei loro appartamenti l’irruzione senza preavviso di persone vicine ai vertici del club. Un’altra ancora ha denunciato di essersi vista rescindere il contratto dopo essersi rifiutata di pagarsi da sola un intervento chirurgico alla spalla. \"Situazione allucinante: senza stipendi e cure mediche\" \"Era una situazione allucinante”, dice una di loro che è voluta restare anonima. “Siamo rimaste diversi mesi senza ricevere lo stipendio. Alcune non lo hanno addirittura mai percepito per tutto l’anno. Chi era infortunata vedeva comunque ricevere la convocazione per la partita successiva e se segnalava di non poter giocare veniva minacciata di vedersi rescindere il contratto. Il presidente a un certo punto si è persino rifiutato di organizzare il trasporto per le partite e abbiamo dovuto condividere l'auto. Poi c’è stata anche chi si è vista modificare la durata del contratto con le firme falsificate da entrambe le parti\", dice. \"Fortunatamente aveva conservato la copia originale ed è stato facile dimostrare che l'avevano manipolato\". Una giocatrice vittima di sgradevoli avances La cosa peggiore è capitata a una giocatrice che ha denunciato di aver ricevuto molestie da parte di un uomo legato alla proprietà che le ha inviato numerosi messaggi WhatsApp inappropriati. \"Mi ha chiesto insistentemente di cenare più volte. Ho ripetutamente rifiutato ma i messaggi continuavano sfacciatamente: 'Voglio passare una serata con te', 'Ti avrei coccolata facendoti sentire meno sola' e 'Sei stupenda nella tua foto del profilo, sei a casa?'. Quando arrivò il terzo allenatore della stagione, lui e il tecnico ridevano e dicevano cose come: 'Quando gli permetterai di portarti fuori a cena?'. Sembrava che fossero tutti coinvolti nella sua perversione. Una mattina, stavo pulendo il mio appartamento indossando solo una maglietta e le mutande. Avevo le cuffie, mi sono voltata e lui era nel mio corridoio che mi fissava…\". L'Aic confida di far recuperare gli stipendi alle ragazze La situazione è stata denunciata all'Aic (l’Assocalciatori) che sta fornendo assistenza legale per cercare di far recuperare alle ragazze in primis gli stipendi non percepiti. Poiché tutti i club italiani rilasciano una fideiussione a garanzia di eventuali debiti al momento dell'iscrizione al campionato, il sindacato spera di riuscire a ottenere le somme mancanti. Poi, per quanto riguarda la falsificazione dei contratti, l'Aic ha supportato le giocatrici a depositare di segnalazioni alla Procura della Repubblica e alla Figc. \"Questo caso estremamente negativo deve rimanere isolato, non può essere la norma\", sottolineano dall’Aic. \"È chiaro che il sistema deve fare di più per evitare tali situazioni che, fortunatamente, il professionismo sta aiutando a eliminare totalmente\"."
        },
        {
            "Title": "Valditara: “L’appello dei pedagogisti sugli smartphone segue la mia linea”",
            "Source": "Repubblica",
            "Date": "2024-09-20",
            "Link": "https://www.repubblica.it/scuola/2024/09/10/news/valditara_appello_pedagogisti-423489796/",
            "Content": "L'appello dei pedagogisti, pubblicato su Repubblica, per il divieto dell'uso dei telefoni cellulari e dei social rispettivamente sotto i 14 e i 16 anni, \"va nella direzione che io ho fortemente sostenuto e che ho trasformato in realtà con il divieto dell'utilizzo del cellulare fino a 14 anni nelle scuole italiane\", spiega il ministro dell'Istruzione Giuseppe Valditara. Che osserva come del resto \"si tratta di una posizione sempre più condivisa a livello internazionale: i danni derivanti da un uso precoce del cellulare e dei social sono ormai evidenti a tutti\". Lo fa anche con un post su Twitter. Mi fa piacere che i maggiori pedagogisti italiani confermino la bontà di quanto da noi a suo tempo deciso: dicembre 2022 - divieto di uso non didattico del #cellulare in tutte le scuole; luglio 2024 - divieto dell'uso del cellulare anche a scopi didattici fino alla terza media.… pic.twitter."
        },
        {
            "Title": "Lecce-Parma 2-2: rimonta emiliana nel recupero, Hainaut pareggia al 96’",
            "Source": "Repubblica",
            "Date": "2024-09-23",
            "Link": "https://www.repubblica.it/sport/calcio/serie-a/2024/09/21/news/lecce-parma_gol-423514109/",
            "Content": "È terminato 2-2 Lecce-Parma, ultimo anticipo del sabato della quinta giornata di Serie A. Al 'Via del Mare' un finale ad alta tensione. I padroni di casa erano in vantaggio 2-0 al 93’ grazie ai gol di Dorgu e Krstovic. Negli ultimi secondi la rimonta della squadra di Pecchia con l'ex Almqvist e con Hainaut, tutto solo di testa a centro area. Con questo pareggio le due squadre, che hanno giocato in 10 per le espulsioni di Guilbert e Cancellieri, salgono a 5 punti. La partita Un pareggio comunque giusto per quanto visto in campo e arrivato dopo una partita molto equilibrata. Il Lecce ha mostrato maggiore cinismo e ha chiuso il primo tempo in vantaggio, approfittando di una dormita difensiva dei crociati. Al 32' Coulibaly si è lasciato sorprendere dal taglio di Dorgu: il danese raccoglieva lo splendido assist di Ramadani e, tutto solo davanti a Suzuki, firmava l'1-0. Ad inizio ripresa, però, la serata del Lecce sembra complicarsi all'improvviso, a causa dell'espulsione di Guilbert. Il difensore francese si è reso protagonista di un gesto antisportivo, rifilando a Cancellieri una manata a palla lontana. Dopo il provvedimento di Guida, il Parma ha attaccato a testa bassa. Al 58' Cancellieri stendeva però un incontenibile Dorgu lanciato a rete: rosso anche per lui. Dalla punizione successiva ecco arrivare il raddoppio dei salentini: aiutato da una deviazione della barriera, Krstovic realizzava il 2-0. I ragazzi di Gotti si sono resi protagonisti di un clamoroso black-out, subendo due reti in due minuti. Prima al 93' segnava Almqvist il gol dell'ex, poi, al 95', sull'ultimo pallone della partita, Hainaut svettava in area e sigla il 2-2. Un pareggio che smuove la classifica di entrambe le squadre, ma che sa di profonda beffa per i padroni di casa che prima del pari hanno sprecato almeno un paio di occasioni con Krstovic in campo aperto per blindare i tre punti. Lecce-Parma 2-2 Lecce (4-2-3-1): Falcone; Guilbert, Gaspar, Baschirotto, Gallo (41' st Pelmard); Coulibaly (19' st Pierret), Ramadani (30' st Rafia); Dorgu, Rebic (19' s Banda), Morente (30' st Pierotti); Krstovic. All.: Gotti. Parma (4-2-3-1): Suzuki; Del Prato, Balogh, Osorio (19' st Hainaut), Coulibaly; Bernabè, Sohm (37' pt Cancellieri), Man, Hernani (21' st Anas), Mihaila (19' st Almqvist); Bonny. All.: Pecchia. Arbitro: Guida di Torre Annunziata. Reti: nel pt 32' Dorgu nel st 14' Krstovic, 48' Almqvist, 51' Hainaut. Angoli: 12 a 2 per il Parma Recupero: 2' e 5'. Espulsi: nel st 2' Guilbert per fallo di reazione, 13' Cancellieri per gioco falloso. Ammoniti: Ramadani per proteste, Dorgu, Gaspar, Rafia per gioco falloso. Spettatori 25.503(21.726 abbonati) per un incasso totale di 401.381euro."
        },
        {
            "Title": "Emilio Calvano (Luiss): “Nel mercato digitale abbiamo creato mostri, ma siamo in tempo ad arginarli”",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/23/news/calvano_luiss_antitrust_google_spezzatino-423511960/",
            "Content": "«Non è mai stato fatto, è vero. Alcuni dicono che non è possibile “de-strapazzare” un uovo. Ma io chiedo: perché no?». Emilio Calvano, professore alla Luiss di Roma e fellow dell’Istituto Einaudi, si occupa di concorrenza nei mercati digitali. Ed è convinto che il breakup, la separazione delle varie attività che Google o le altre Big Tech hanno concentrato, sia un’ipotesi «quasi ovvia», visto che «abbiamo di fronte società che per dimensioni non hanno precedenti e che dominano mercati cruciali per la nostra economia e la nostra democrazia». Questo risveglio Antitrust arriva con enorme ritardo. Troppo per correggere le distorsioni? «Sì e no. Sì, perché negli ultimi 15 anni abbiamo consentito a queste aziende di crescere oltremodo, autorizzando acquisizioni che non dovevano passare, come quella di DoubleClick da parte di Google o di Instagram da parte di Meta: abbiamo creato mostri la cui capitalizzazione è comparabile al Pil dell’Italia. Ma la risposta è anche no, non arriviamo tardi: adesso dobbiamo tenerle sotto controllo e fare in modo che non abusino della loro posizione dominante per evitare di essere sfidate». L’abuso è quello che cerca di provare il governo americano per Google, sia nella ricerca che nella pubblicità. C’è? «Noi economisti lo diciamo da anni. Nella ricerca online c’è un circolo che si rafforza: i dati generano ricerche di qualità, che a loro volta generano dati. Accordi come quello di Google con Apple rafforzano il ciclo, lasciando i rivali senza dati, affamandoli. Questo ha impedito ai concorrenti, come per esempio Bing di Microsoft, di entrare sul mercato». Ci scelgono perché il prodotto è migliore, replica Google. E usando Bing si fatica a darle torto. «Un’ora dopo l’incidente di Fukushima, cercando la parola su Google comparivano gli ultimi aggiornamenti, su Bing una lista di hotel. Google era migliore, aveva subito appreso quello che le persone cercavano: ma questo era per reale superiorità o perché si era comprata tutto il traffico di ricerca di Apple e degli smartphone Samsung e grazie a quello aveva imparato? Il danno per il consumatore va misurato anche sul mondo che avremmo potuto avere ma non abbiamo: un motore di ricerca migliore, un social migliore». Una delle obiezioni di Big Tech è, appunto, che nell’economia digitale — Intelligenza artificiale compresa — la scala serve a innovare: ridurla rallenterebbe lo sviluppo. «Ma si può pensare a un modo per preservare la scala e aumentare il grado di competizione: per esempio creando delle infrastrutture con cui le imprese condividono gli input essenziali, a cominciare dai dati, competendo per chi li usa meglio anziché utilizzandoli come leva ai danni degli altri. Vale anche per il mercato della pubblicità, dove Google monopolizza quella che di fatto è la benzina di Internet». Tra i rimedi di cui si discute c’è il breakup, la separazione delle varie attività. Per molti è impraticabile, per altri vanno prima esplorate soluzioni meno costose. Per lei? «Perché no? Perché Google deve essere un conglomerato che offre centinaia di servizi diversi sotto lo stesso ombrello? Perché Amazon deve controllare sia il negozio digitale che la logistica delle consegne? La prima considerazione è che una concentrazione di poteri non è buona per la democrazia, a prescindere da come è stata raggiunta. La seconda è più strettamente antitrust e di protezione del consumatore: esercitare un potere di mercato del genere causa danni. In passato, in industrie sistemiche come l’energia o le telecomunicazioni siamo riusciti ad attuare delle separazioni che hanno prodotto concorrenza. Ma c’è anche un tema di volontà politica». Il rapporto Draghi raccomanda all’Europa di rivedere le norme antitrust in modo da favorire i consolidamenti, e sembra che la nuova Commissione vada in questa direzione. La convince? «Temo di vedere una spinta a una maggiore concentrazione dettata da considerazioni geopolitiche, per cui avere delle aziende che dominano i mercati va bene se hanno la nostra bandiera. C’è poi l’argomento economico secondo cui non innoviamo abbastanza perché le imprese sono piccole. Discutibile: aziende troppo grandi e dominanti perdono incentivi ad innovare». Alla nuova frontiera dell’Intelligenza artificiale sembra già nascere un nuovo oligopolio di giganti. Ci sono speranze di evitarlo? «Forze economiche e tecniche, a cominciare dai costi di addestrare i modelli, spingono alla concentrazione. Però mi pare che, a differenza di quello che è successo con Big Tech, ci stiamo ponendo il problema e sono già partite indagini dei regolatori, quando ancora il settore non genera ricavi. Insomma a me pare che il mondo sia cambiato da quando Steve Jobs lanciava l’App Store e ci pareva tutto bello, mentre in realtà avrebbe imposto ingenti “dazi” a tutti gli sviluppatori di app. Basterà a bilanciare le forze centripete? Difficile rispondere»."
        },
        {
            "Title": "Trump: “Se perdo a novembre non mi ricandido nel 2028”. E intanto Kamala Harris lo stacca nei sondaggi",
            "Source": "Repubblica",
            "Date": "2024-09-23",
            "Link": "https://www.repubblica.it/esteri/2024/09/22/news/trump_non_si_ricandida_nel_2028ggi-423515211/",
            "Content": "In un'intervista televisiva Donald Trump ha escluso di candidarsi alle elezioni presidenziali statunitensi del 2028 se dovesse perdere a novembre. \"No, non mi ci vedo, non mi ci vedo. Penso che sarà così. Non mi ci vedo affatto\", ha dichiarato il 78enne candidato repubblicano a Full Measure. (reuters) E intanto la sua sfidante Kamala Harris è al 50% contro il suo 47%, secondo il nuovo Poll of Polls della Cnn, una media di cinque diversi sondaggi realizzati dopo il dibattito del 10 settembre. Si tratta sempre di un vantaggio, di tre punti, da testa a testa, ma la democratica ha allargato la forbice rispetto all'ultimo Poll of Polls in cui, prima del dibattito, aveva appena un punto di vantaggio."
        },
        {
            "Title": "Volley, Perugia vince la Supercoppa per la terza volta di fila",
            "Source": "Repubblica",
            "Date": "2024-09-23",
            "Link": "https://www.repubblica.it/sport/volley/2024/09/22/news/supercoppa_volley_perugia_trentino-423515535/",
            "Content": "La Sir Susa Vim Perugia ha vinto la Supercoppa, che ha aperto la nuova stagione di pallavolo maschile. I bianconeri, nella finale giocata di Palazzo Wanny a Firenze, hanno battuto 3 a 2 (parziali 25-18, 19-25, 15-25, 25-17, 15-9) l'Itas Trentino. La Sir, che difendeva il titolo ed era alla terza finale consecutiva, ha messo in bacheca la sua sesta Supercoppa, già vinta nel 2017, 2019, 2020, 2022 e 2023. In semifinale Perugia aveva conquistato il pass per la finalissima battendo in quattro set Piacenza. Con Trento, in una finale molto combattuta, vinta anche grazie ai 20 punti del giapponese Ishiwaka ed i 15 di Semeniuk, è arrivata un'altra vittoria per la squadra del presidente Gino Sirci, che ora conta nel palmares societario 14 titoli. La squadra umbra ricomincia così la stagione come aveva terminato quella scorsa, ovvero con un successo. Non bastano a Trento i 24 punti di Gabi Garcia e i 18 muri punto per scardinare la forza dei perugini, che hanno avuto in Ishikawa, premiato Del Monte MVP della finale da Massimo Righi, presidente della Lega Pallavolo, un fattore fondamentale per l'affermazione, giunta in rimonta al tie-break. I tifosi umbri e trentini hanno gremito il palasport toscano (3mila800 spettatori, sold out) e seguito con partecipazione le fasi di una partita quanto mai intensa."
        },
        {
            "Title": "Stipendi, la classifica delle città in Italia. Milano saldamente in testa, balzo Siena. La mappa delle buste paga",
            "Source": "Repubblica",
            "Date": "2024-09-23",
            "Link": "https://www.repubblica.it/economia/diritti-e-consumi/lavoro/2024/09/22/news/classifica_degli_stipendi_in_italia_per_regioni_citta_province-423514411/",
            "Content": "MILANO – La decima edizione del Geography Index dell’Osservatorio JobPricing, che raccoglie i dati sulle retribuzioni dei lavoratori nel settore privato attraverso il “calcolatore dello stipendio giusto” di Repubblica, conferma l’ampiezza della forbice in busta paga man mano che si scende lungo lo Stivale. Il dato nazionale, relativo al 2023, è di una Retribuzione Globale Annua (RGA, ovvero comprensiva di parte fissa e variabile) che in media si attesta a 31.442 euro. Sopra questa soglia resta una piccola parte del Paese: nel dettaglio, sette delle venti Regioni e soltanto 35 delle 107 province italiane: malcontato, parliamo di un terzo. Calcola il tuo stipendio giusto Fatto 100 lo stipendio medio nazionale, dall’indice calcolato da JobPricing si vede che in Lombardia si guadagna 108,2 (erano 108,5 punti nel 2023) e in Basilicata si precipita a 84,8 punti (da 84,5 l’anno prima). Emerge dunque una sorta di appiattimento verso quota 100, che pur l’anno scorso era superata anche – in misura minima – da Veneto e Friuli-Venezia-Giulia e che ora invece sono scivolati appena sotto la meda. Dati che richiamano l’urgenza del tema del lavoro povero, che Repubblica ha recentemente affrontato nel “cantiere” dedicato proprio al mercato del lavoro italiano. Nella classifica aggiornata regna l’immobilismo. La Lombardia, come negli anni precedenti, si conferma la regione con le retribuzioni più elevate, seguita da Lazio e Trentino-Alto Adige. E’ questa una novità da podio, visto che scalza la Liguria, spingendola al quarto posto. In cima alla classifica provinciale, Milano continua a primeggiare con una RGA media di 37.661 euro, seguita da Bolzano e Trieste, che si scambiano le posizioni rispetto allo scorso anno. In crescita anche Siena, che avanza di ben 10 posizioni, pur rimanendo appena sotto la media nazionale. Cantiere Italia. Il forum: “Lavoro, un record precario. Il salario minimo può essere una soluzione, ma divide sindacati e politica” diValentina Conte 21 Settembre 2024 Spiegano gli specialisti delle retribuzioni che un aspetto interessante emerso dall'analisi è che alcune province, come Bolzano, Belluno, Terni e Benevento, mostrano livelli retributivi più alti rispetto ai capoluoghi di regione di appartenenza. Vuol dire probabilmente che le opportunità lavorative ben remunerate – anche grazie alla crescente possibilità del “remoto” – non si concentrano solo nei centri economici più noti, ma si possono anche trovare occasioni in aree meno prevedibili del Paese. In linea di massima però la lettura è che è difficile scappare dalla legge del tessuto economico e della composizione occupazionale, che dettano di conseguenza il ritorno in busta paga. “Non sorprende – commenta Federico Ferri, partner di JobValue – che le aree a maggiore vocazione manifatturiera, con grande concentrazione di operai, siano ‘battute’ da metropoli come Milano e Roma, nelle quali si concentrano le sedi delle grandi multinazionali e i ‘white collar’ sono preponderanti. Il Nord, come sempre, batte nettamente il Centro e il Sud, con poche eccezioni”. Milano stabile in vetta. Salgono Sondrio e Brescia, giù Lecco: la classifica degli stipendi in Lombardia 22 Settembre 2024 Di questa frattura trasversale però ci sono segni di ricomposizione. “Da alcuni anni, stiamo assistendo ad una ‘riscossa’ delle province del Sud, che stanno pian piano riducendo il gap rispetto a quelle del Nord, segno che qualcosa si sta muovendo anche nelle aree tradizionalmente meno floride del nostro paese”, spiega Ferri. Senza dimenticare il fatore ‘costo della vita’: “Alle differenze nelle retribuzioni e nei redditi – conclude Ferri – corrispondono spesso differenze molto significative nel costo della vita, molto più alto al Nord che al Sud. Chiedere ai milanesi per avere conferma”."
        },
        {
            "Title": "Dall’8 al 9 ottobre torna il Milan Fintech Summit",
            "Source": "Repubblica",
            "Date": "2024-09-23",
            "Link": "https://www.repubblica.it/economia/rapporti/obiettivo-capitale/mercati/2024/09/20/news/dall_8_al_9_ottobre_torna_il_milan_fintech_summit-423512065/",
            "Content": "Dall’8 al 9 ottobre presso l’Allianz MiCo – Milano Convention Centre si terrà il Milan Fintech Summit, l’appuntamento annuale dedicato all’innovazione in ambito finanziario promosso dal Fintech District, la community internazionale di riferimento per l’ecosistema Fintech e Techfin in Italia, in collaborazione con Business International, la knowledge unit di Fiera Milano. Alla due giorni parteciperanno esperti, player finanziari, investitori e istituzioni che illustreranno gli ultimi trend del mondo dei servizi finanziari e consentiranno di creare occasioni di business networking. L’edizione di questo anno, intitolata “Smells like fintech spirit”, si svolgerà al ritmo di musica che, dopo il cinema e la letteratura che hanno ispirato le edizioni precedenti, sarà il tema e il filo conduttore di quest’anno. L’agenda, ricca di appuntamenti, sarà scandita dalle diverse sessioni organizzate come fossero tracce di un album e ciascuna farà riferimento al titolo di un brano celebre. “Musica e fintech sono due realtà molto più vicine di quanto si possa pensare - spiegano gli organizzatori - La musica, infatti, rispecchia la natura dinamica, innovativa e dirompente delle fintech, le cui soluzioni, indipendentemente dal settore, se integrate possono contribuire a migliorare il business e offrire ai clienti un'esperienza all'avanguardia”. I due giorni del Milan Fintech Summit saranno l’occasione per riflettere e confrontarsi con tutti gli stakeholder sul presente e sulle prospettive future del settore fintech in Italia. Durante il summit, verranno presentati i primi dati dell’Italian fintech map, una guida fondamentale realizzata da Fintech District e Politecnico di Milano, che offre un quadro dettagliato dell’ecosistema fintech italiano. Un settore che sta attraversando una fase evolutiva cruciale che, oggi più che mai, richiede una riflessione sui driver che gli permetteranno di esprimere tutto il suo potenziale, nonostante un contesto macro economico più complesso rispetto al passato. Attraverso un’agenda ricca di appuntamenti, sui palchi dell’Allianz MiCo si alterneranno i manager delle più importanti aziende del settore e speaker di rilievo internazionale, tra cui Anna Lambiase, chairwoman di Cdp Venture Capital; Mathias Wikström, ceo of Doconomy, Paolo Zaccardi, ceo di Fabrick; Enrico Mattiazzi, ceo & founder di Fiscozen; Alberta Pelino, president Young ambassadors society e founder Fibi; Stefania Di Bartolomeo, ceo Physis Investments; Silvia Attanasio, head of innovation and chairwoman, Abi and Abi Lab. E, per la prima volta in Italia: Nicolas Benady, ceo Swan; Carsten Höltkemeyer, ceo Solaris; Deniz Guven, board member Wamo e former founder e ceo di Mox; Meirav Harel, Israeli ambassador European women in payments network e lecturer of the Full blockchain & fintech course Reichman University."
        },
        {
            "Title": "Supercoppa di volley, Michieletto-Lavia contro Giannelli: così ripartono gli azzurri dopo la delusione di Parigi. E Bovolenta debutta in A",
            "Source": "Repubblica",
            "Date": "2024-09-23",
            "Link": "https://www.repubblica.it/sport/volley/2024/09/22/news/supercoppa_volley_finale_perugia_trento-423514429/",
            "Content": "Perugia contro Trento, si riparte sempre da lì, dalle due grandi rivali. Prima dell’Olimpiade, ma anche dopo i Giochi di Parigi. Un capitolo della storia del volley aperto con enormi speranze per i campioni del mondo e chiuso con la delusione del quarto posto. Giannelli e Russo da una parte, Michieletto, Lavia e Sbertoli dall’altra: è l’ossatura della squadra di Fefé De Giorgi, che si ritrova domenica nella finale della Del Monte Supercoppa a Firenze, dalle 18.00 in diretta RaiSport. Se Parigi è ancora nei ricordi più difficili da smaltire, comincia adesso una stagione che porterà verso i Mondiali nelle Filippine dal 12 al 28 settembre 2025: l’occasione del grande riscatto, per i giovani campioni che dovranno riconfermarsi tre anni dopo l’impresa di Katowice. Italia battuta 3-0 dalla Francia, prosegue la maledizione olimpica del volley Mattia Chiusano 07 Agosto 2024 Non era stata la finale dello scorso campionato, Perugia-Trento: in una fase della stagione in cui ha vinto la Champions, la Itas è caduta contro Monza, mancando l’ultimo atto del torneo nonostante un organico molto ricco, più ricco di quello della Mint Vero Volley che nel frattempo ha perso alcuni dei protagonisti di allora (Galassi, Maar, Loeppky, Takahashi). Gli effetti del mercato si sono sentiti in una semifinale a senso unico nel PalaWanny: Trento ha superato in tre set Monza, che però è uscita a testa alta, combattendo più di quanto dicano i parziali di 25-20, 25-21, 25-23. Ma è dura, quando di fronte c’è un Lavia top scorer con 17 punti, 3 ace di cui 2 decisivi per chiudere il match. In doppia cifra anche Michieletto (13) e Gabi Garcia entrato nel secondo set al posto dell’infortunato Rychlicki. Dalla coppia di schiacciatori campioni del mondo insomma arrivano segnali di una reazione immediata alla delusione. Alessandro Bovolenta con la maglia di Piacenza (foto legavolley) Molto di più ha combattuto invece Perugia, che si riconosce sempre nel capitano Giannelli, quello che fece ace ai giapponesi che avevano il match point nei quarti di finale. Una delle partite più emozionanti dei tempi recenti, anche se l’impresa era solo il prologo del 3-0 preso dalla Francia. Ma chissà i maturi bleus quanti colpi avranno ancora a disposizione, mentre il futuro resta a disposizione degli azzurri che restano la nazionale più giovane in mezzo ad avversarie che dovranno rinnovarsi molto. Il primo passo di questo nuovo cammino per Giannelli e Russo è una piccola rivincita su Brizard che a Parigi fece male, ma stavolta con la maglia di Piacenza, ha commesso errori decisivi quando il primo set era a portata di mano: insieme all’altro azzurro Galassi, arrivato da Monza, ha lottato per poi soccombere 3-1 (25-22, 23-25, 25-20, 25-21) contro la Sir. A proposito di futuro, a Piacenza è entrato nei primi tre set l’esordiente Bovolenta, che ha ormai lasciato le serie minori per debuttare definitivamente in serie A: 3 punti col 100% in attacco sono il primo mattoncino di una carriera che già agli Europei 2023 si immaginava magnifica. È tempo di ripartire, passando per una finale tra carissime nemiche."
        },
        {
            "Title": "Atalanta-Como, dove vedere la partita in tv e probabili formazioni",
            "Source": "Repubblica",
            "Date": "2024-09-23",
            "Link": "https://www.repubblica.it/sport/calcio/serie-a/2024/09/23/news/atalanta_como_dove_vedere_tv_formazioni-423514958/",
            "Content": "Diretta tv e streaming Atalanta-Como · Partita: Atalanta-Como · Data: Lunedì 23 settembre 2024 · Dove: Gewiss Stadium (Bergamo) · Orario: 20:45 · Canale TV: DAZN (canale 214 del satellite) · Streaming: DAZN · Competizione: 5ª giornata di Serie A 2024/25 Smaltite le fatiche di Champions, l’Atalanta torna ad occuparsi del campionato dove la squadra di Gasperini vuole rimanere agganciata alle prime posizioni. Le sconfitte con Torino e Inter sono ormai un lontano ricordo e a Bergamo arriva il Como di Cesc Fabregas che fin qui non ha ancora ottenuto una vittoria. I lariani hanno perso con Juventus e Udinese pareggiando con Cagliari e Bologna. Il Como non batte l’Atalanta a Bergamo dalla stagione 1949/50 che di fatto coincide anche con l’unica vittoria fuori casa contro gli orobici. Chi arbitra Atalanta-Como La terna arbitrale e Var di Atalanta-Como è cosi composta: · Arbitro: Tremolada · Assistenti: Preti-Rossi M. · IV ufficiale: Collu · VAR: Paterna-Aureliano Probabili formazioni Atalanta-Como Gasperini potrebbe optare per qualche cambio rispetto alla gara di Champions con l’Arsenal. Potrebbe esserci l'inserimento di Pasalic in mezzo al campo, se così fosse De Roon scalerebbe in difesa al posto di Djimsiti. Verso una maglia da titolare Bellanova. Chiedono spazio Zaniolo, Cuadrado e Samardizic. Fabregas, invece, sembra intenzionato a schierare lo stesso undici che ha sfiorato la vittoria col Bologna con Cutrone terminale offensivo supportato da Strefezza, Nico Paz e Fadera. Probabile formazione Atalanta (3-4-2-1): Carnesecchi; De Roon, Hien, Kolasinac; Bellanova, Pasalic, Ederson, Ruggeri; De Ketelaere, Retegui, Lookman. All. Gasperini.Probabile formazione Como (4-2-3-1): Audero; Iovine, Dossena, Kempf, Moreno; Sergi Roberto, Perrone; Strefezza, Nico Paz, Fadera; Cutrone. All. Fabregas. Dove vedere Atalanta-Como in TV La partita tra Atalanta e Como verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Atalanta-Como in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alle voci di Mastroianni e Giaccherini. Pronostici Atalanta-Como Atalanta favorita per i bookie e quotata 1.44, mentre il colpo del Como a Bergamo vale 7 volte la posta in palio. Il pareggio, invece, paga 4.5. C’è, secondo gli esperti, la possibilità che sia un gara ricca di gol. In questo senso l’Over 2.5 è a 1.58."
        },
        {
            "Title": "Spazio e Internet, gli interessi dietro l’intesa tra Meloni e Musk",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/23/news/meloni_musk_spazio_internet_interessi-423515505/",
            "Content": "Elon Musk incombe sui cieli d’Europa, spinto da tre propulsori. Il primo sono i successi tecnologici delle sue aziende, i razzi di SpaceX, imprescindibili pure per la Nasa, e la costellazione di satelliti Starlink che portano Internet dall’orbita. Il secondo è lo stallo dei progetti Ue concorrenti, chiave per l’autonomia strategica dell’Unione. Il terzo è l’intesa con Giorgia Meloni e il suo governo sovranista, insoddisfatto per come la Francia - forte della delega dell’ex commissario “di casa” Breton - abbia sbilanciato a suo favore gli equilibri dell’industria spaziale Ue, e ora tentato dal carro stellare di Musk. Una tentazione che nel caso di vittoria di Donald Trump, a cui l’uomo più ricco del mondo ha garantito fondi e consulenza, diventerebbe perfetto allineamento politico. Stroppa, l’uomo di Musk in Italia: “Elon apprezza Meloni perché difende i valori occidentali, proprio come Trump” di Filippo Santelli 23 Settembre 2024 C’è questa galassia di interessi in posizionamento dietro all’avvicinamento tra Musk e Meloni, che si rafforzerà ancora questa notte quando lui le consegnerà a New York il premio dell’Atlantic Council, ma che intanto ha già aperto alle sue aziende occasioni in Italia. Una è nel disegno di Legge sullo spazio che il governo ha approvato prima dell’estate e sta per iniziare l’iter in Parlamento. L’articolo 25 prevede che l’Italia si doti di una “riserva di capacità trasmissiva attraverso comunicazioni satellitari” per garantire il funzionamento di servizi strategici, militari e civili, in caso di blackout delle reti Internet terrestri. Le aziende “di Unione europea o Nato” in grado di offrirla sono due: la francese OneWeb e Starlink di Musk. Quest’ultima ha dieci volte più satelliti e costi inferiori: in caso di gara appare favorita. Potendo anche far valere il fatto di aver tenuto connesse l’Ucraina sotto le bombe russe e la Romagna alluvionata lo scorso anno. L’accelerazione dell’Italia su questa rete “di riserva” è rilevante perché nel frattempo la Ue ne starebbe sviluppando una sua, Iris2. Il condizionale è d’obbligo, visto che il progetto lanciato nel 2022 da Breton è impantanato e in serio pericolo. A luglio è filtrata la notizia che due big del consorzio, la franco-tedesca Airbus e la francese Thales, le cui divisioni spaziali sono in difficoltà, starebbero meditando di ritirarsi per i troppi rischi, rimanendo solo come fornitori. Appoggiarsi a Musk potrebbe essere una soluzione ponte per l’Italia, in attesa che la costellazione Ue decolli (2027). Ma in pratica potrebbe togliere altra benzina a quel progetto. Un tavolo a cui Starlink è già seduta lo hanno aperto invece i ritardi dei progetti Pnrr per la copertura a banda larga dell’Italia, oggi assegnati a Tim e Open Fiber. Fonti di Palazzo Chigi confermano che un dialogo è in corso per avviare “sperimentazioni in aree difficilmente raggiungibili”, che potrebbero essere coperte via satellite. La complessità è legata alla necessità di modificare i termini del Pnrr ma anche alla resistenza delle telco, che in Starlink vedono un concorrente. Queste tensioni sono emerse ad aprile quando la società di Musk ha presentato un esposto accusando Tim di non fornirle i dati necessari ad evitare interferenze. La vicenda è stata risolta con una mediazione “tecnica” del ministero del Made in Italy, ma la legge sullo Spazio torna sul punto, per garantire “modelli di coesistenza” tra sistemi spaziali e terrestri. [[(gele.Finegil.StandardArticle2014v1) Meloni a New York con Musk, l’Atlantic Council in imbarazzo]] Ci sono poi i lanciatori (i razzi), altro campo dove la SpaceX di Musk si è imposta come frontiera più avanzata e dove i rapporti tra Italia e Francia, che coinvolgono Leonardo in varie alleanze, soffrono di cronici mal di pancia. Leonardo chiede un rilancio dei progetti comuni che bilanci meglio i pesi, nell’ottica dei campioni europei promossa da Draghi. Airbus e Thales invece valutano di risolvere le difficoltà fondendo le loro attività spaziali, cosa che darebbe a Parigi ancora più peso. Nel frattempo i ritardi dei nuovi lanciatori europei, quello “francese” di Ariane e quello “italiano” di Avio, hanno costretto chiunque volesse portare carichi in orbita a bussare alla porta di SpaceX. A luglio l’ha visitata il ministro della Difesa Crosetto, discutendo di progetti per «garantire la sicurezza del nostro Paese». Stringere i rapporti con Musk e il suo impero privato dello spazio appare alla filiera italiana una necessità, prima ancora che una opportunità."
        },
        {
            "Title": "Inter-Milan: dove vederla in diretta tv e streaming, probabili formazioni",
            "Source": "Repubblica",
            "Date": "2024-09-23",
            "Link": "https://www.repubblica.it/sport/calcio/serie-a/2024/09/22/news/inter_milan_dove_vedere_tv_probabili_formazioni-423513681/",
            "Content": "È già derby. Inter e Milan si ritrovano l’una di fronte all’altra dopo appena cinque giornate. I nerazzurri, forti di un buon avvio di stagione, sfidano un Milan che ha vinto un solo match in sei gare ufficiali tra campionato e Champions ed è sull’orlo di una crisi di nervi, tra spogliatoio diviso, tecnico a rischio esonero e pesanti contestazioni da parte della tifoseria. Il Diavolo, quindi, arriva nel peggiore dei modi alla stracittadina numero 240. E una sconfitta, la settima di fila all’ombra della Madonnina (mai nessuna squadra meneghina è mai riuscita a vincere sette derby di fila), potrebbe seriamente far crollare l’intero castello di carte creato attorno a Fonseca. Non ha di questi problemi Inzaghi che, dopo il pareggio in Champions contro il Manchester City, ha avuto ulteriori conferme della sua squadra sulla bontà del cammino intrapreso sotto la sua gestione. Parola al campo, ma potrebbe diventare un derby destinato a essere ricordato a lungo, nel bene per alcuni e nel male per altri. Diretta tv e streaming Inter-Milan · Partita: Inter-Milan · Data: Domenica 22 settembre 2024 · Dove: Stadio Giuseppe Meazza (Milano) · Orario: 20:45 · Canale TV: DAZN (canale 214 del satellite) · Streaming: DAZN · Competizione: 5ª giornata di Serie A 2024/25 Chi arbitra Inter-Milan La terna arbitrale e Var di Inter-Milan è cosi composta: · Arbitro: Mariani · Assistenti: Bindoni-Tegoni · IV ufficiale: Ayroldi · VAR: Di Paolo-Paterna Probabili formazioni Inter-Milan Inzaghi non pensa al turnover dopo il dispendioso confronto col Manchester City. In campo ci saranno tutti i titolarissimi con Calhanoglu a dettare i tempi in mezzo al campo e con Lautaro e Thuram lì davanti. L’unico dubbio del tecnico riguarda Dimarco, leggermente affaticato. In casa Milan, invece, allarme rientrato per quanto riguarda Maignan, uscito per infortunio nel match di Champions col Liverpool. Il francese sarà regolarmente in campo. In difesa ballottaggio Gabbia-Tomori per affiancare Pavlovic. Nessuna novità a centrocampo dove giocheranno gli stessi della gara col Liverpool. Davanti Morata titolare. Probabile formazione Inter (3-5-2): Sommer; Pavard, Acerbi, Bastoni; Dumfries, Barella, Calhanoglu, Mkhitaryan, Dimarco; Thuram, Lautaro Martinez. All. Inzaghi. Probabile formazione Milan (4-2-3-1): Maignan; Calabria, Tomori, Pavlovic, Theo Hernandez; Fofana, Reijnders; Pulisic, Loftus-Cheek, Leao; Morata. All. Fonseca. Dove vedere Inter-Milan in TV La partita tra Inter e Milan verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Inter-Milan in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alle voci di Pardo e Stramaccioni. Pronostici Inter-Milan L’Inter è la strafavorita per tutti i siti di scommesse. Nessun dubbio su chi vincerà per i bookie che valutano il successo dei nerazzurri appena sopra l’1.60. Mentre il successo del Milan viene valutato addirittura 5.30 col pareggio che paga 4 volte la posta in palio. L’Over 2.5 vale 1.60 così come il Goal."
        },
        {
            "Title": "Sinner, è morta la zia cui aveva dedicato la vittoria agli Us Open",
            "Source": "Repubblica",
            "Date": "2024-09-23",
            "Link": "https://www.repubblica.it/sport/tennis/2024/09/22/news/sinner_morta_la_zia_dedica_us_open-423515482/",
            "Content": "Mentre Jannik Sinner atterrava a Pechino per disputare il primo torneo dopo al vittoria degli US Open, si è spenta la zia cui il numero uno del mondo aveva dedicato proprio il trionfo Slam, Margith, sorella di mamma Siglinde. “Un figura importante nella mia vita, con cui ho trascorso molto tempo perché mi accompagnava in giro quand’ero piccolo, aiutando i miei genitori: adesso sta attraverso un momento difficile della sua vita”. Queste le parole di Sinner durante la cerimonia di premiazione a New York. Margith Sinner era nata Rauchegger. Aveva 56 anni e viveva a Villabassa (Alta Val Pusteria). I funerali si terranno martedì 24 a Villabassa (si potranno vedere anche sul web, su Youtube). Questo è il testo del necrologio online: “Margith si è addormentata per sempre nella sua amata casa. Accompagneremo la nostra cara Meggi martedì 24 settembre alle 13:45, partendo dalla chiesa dell'ospedale, alla chiesa parrocchiale di Villabassa per la funzione di commiato. La celebrazione potrà essere effettuata tramite il canale YouTube dell'unità pastorale Alta Pusteria. La tumulazione dell'urna avverrà in un secondo momento con i familiari e gli amici più stretti. Con affetto e gratitudine: tuo marito Karl con il tuo amato figlio René, i tuoi genitori Giuseppe e Maria, tua sorella Siglinde con Hanspeter, Jannik e il figlioccio Mark con Lisa, i tuoi cognati, cognate, nipoti e nipoti, la tua figlioccia Anna, tua suocera Emma, ????tutti i parenti e amici. I nostri ringraziamenti vanno a tutto il team dell'Ospedale di Brunico, in particolare al reparto di cure palliative della Dottoressa Monika Hilber. Un grande ringraziamento all'adorabile vicinato e alle sue migliori amiche Petra, Margit, Helga, Petra, Manu e Mariedl per il loro caloroso sostegno”."
        },
        {
            "Title": "Tassa sugli extraprofitti, il “no” di Forza Italia. Tajani: “Noi contrari, creare tavolo con le banche”",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/22/news/tassa_sugli_extraprofitti_il_no_di_forza_italia_tajani_noi_contrari_creare_tavolo_con_le_banche-423514874/",
            "Content": "MILANO – La possibilità di introdurre un contributo da parte delle aziende che hanno registrato profitti straordinari nell’ultimo biennio, a partire dalle banche che hanno beneficiato della rapida risalita dei tassi Bce, continua a dividere il governo. A smarcarsi dall’ipotesi è il vicepremier e ministro degli Esteri, nonché plenipotenziario di Fi, Antonio Tajani. \"Forza Italia – scrive su X – è contraria a qualsiasi tassa sugli extraprofitti. Si danneggerebbero le banche di prossimità e si creerebbe incertezza sui mercati a danno dell'Italia. Si crei un tavolo con le banche per concordare soluzioni utili ai conti pubblici\". Antonio Tajani: “FI è autonoma, con Marina siamo amici, io strumento di nessuno” dal nostro inviato Tommaso Ciriaco 22 Settembre 2024 Da quel pezzo di maggioranza è un coro di dichiarazioni in tal senso. A rafforzare il concetto ci pensa ad esempio Antonio Barelli, presidente dei deputati di Fi, che ribadisce la “contrarietà ad una nuova tassa sugli extraprofitti delle banche e degli altri organismi del settore perché danneggerebbe la credibilità del Paese e specialmente le piccole realtà del territorio, come le banche cooperative e popolari. Tasse con effetto retroattivo perché non previste dalle norme determinerebbero reazione negative dei mercati”. Discorso simile dal responsabile dei dipartimenti del partito azzurro, Alessandro Cattaneo, che al Mattino di Padova dichiara: \"Il concetto di un profitto extra in economia non esiste, per cui ogni intervento dello Stato in questo senso è distorsivo. Noi siamo contrari a una tassa in questa direzione. Una cosa diversa è aprire un tavolo di collaborazione con le banche o le società energetiche\". Manovra, un Piano senza numeri: il governo scommette sul ritocco del Pil. E spuntano gli sgravi per i calciatori di Giuseppe Colomboe Valentina Conte 17 Settembre 2024 Da Fratelli d’Italia atteggiamento diverso. \"Un prelievo sugli istituti? Nessun intento punitivo, ma se necessario ci sarà\", dice Marco Osnato, presidente della Commissione Finanze della Camera e responsabile economico di FdI. \"E' una possibilità\", ma rispetto all'ipotesi circolata un anno fa \"c'era l'idea che gli extraprofitti degli istituti di credito fossero guadagni ingiusti, invece è corretto dire che ci sono stati per condizioni esogene alla loro attività. Oggi non c'è alcun intento punitivo, ma si pensa piuttosto ad una misura da concordare con le banche\"."
        },
        {
            "Title": "Sparatoria a Molfetta, morta Antonia Lopez: la 19enne colpita da un proiettile",
            "Source": "Repubblica",
            "Date": "2024-09-23",
            "Link": "https://bari.repubblica.it/cronaca/2024/09/22/news/lite_in_un_locale_notturno_a_molfetta_muore_una_ragazza_di_19_anni-423514397/",
            "Content": "Una ragazza di 19 anni, Antonella Lopez di Bari, è morta dopo essere stata ferita con colpi di arma da fuoco durante una lite avvenuta la notte scorsa al Bahia, un locale di Molfetta, nel nord Barese. A ucciderla un solo colpo che ha raggiunto la giugulare. Antonella Lopez, chi era la ragazza di 19 anni uccisa a Molfetta: il lavoro nel bar, le serate con gli amici e una famiglia già segnata da un omicidio di mafia di Natale Cassano - Daniele Leuzzi 22 Settembre 2024 Ci sono anche tre feriti, piantonati al Policlinico di Bari. Tra questi anche il ventenne Eugenio Palermiti, appartenente all'omonima famiglia mafiosa di Japigia e noto per aver aggredito ex fidanzata dopo irruzione nella sua scuola. Momenti di tensione sono stati vissuti al pronto soccorso all’arrivo dei feriti. Sul posto sono intervenuti i carabinieri. Le indagini, inizialmente avviate dalla Procura di Trani, sono ora affidate alla Dda di Bari per il presunto coinvolgimento di esponenti del clan. Un parente ucciso, l’altro collaboratore di giustizia La ragazza era nipote di Ivan Lopez, 31enne assassinato sul lungomare di San Girolamo il 29 settembre 2021, nell’ambito di contrasti tra i gruppi mafiosi Strisciuglio, Palermiti e Capriati. Per quell’omicidio sono sotto processo Davide Lepore e Giovanni Didonna (di 30 e 28 anni), che avrebbero sparato per vendicare un’estorsione fatta dai fratelli Ivan e Francesco Lopez all’attività commerciale di Lepore. Ragazza uccisa, parla la sorella del titolare del Bahia: \"I giovani oggi non si divertono, uccidono. Servono più controlli\" Francesco Lopez oggi è un collaboratore di giustizia ed è stato proprio lui, un paio di anni fa, a spiegare alla Dda come in quel 2021 si fossero rotti alcuni equilibri tra i clan e creati contrasti che avevano portato all’omicidio del fratello. La parentela della vittima 19enne con Ivan Lopez, il ferimento di Eugenio Palermiti e le modalità mafiose dell'agguato hanno indotto la Dda di Bari a prendere il coordinamento delle indagini dei carabinieri, inizialmente affidate alla Procura di Trani. Il titolare: “E’ stato l’inferno” \"È stato un attimo. Erano le2:45, verso la fine della serata, quando questi ragazzi sono arrivati nel mio locale, è accaduta la tragedia. Mai nulla del genere è mai successo nel mio locale\" ha dichiarato Nicola Spadavecchia, titolare del locale che è finito sotto sequestro. \"Io non ero in pista, ero nel mio ufficio - continua l'imprenditore - questo gruppo è entrato e in pochissimo si è scatenato l'inferno. La sicurezza è intervenuta ma era tardi per la 19enne\". Sul posto sono ancora in corso indagini e rilievi dei carabinieri che sono coordinati dalla Dda di Bari e \"non so ancora se mi sequestrano il locale\", aggiunge Spadavecchia.\"Siamo vicino alla famiglia della giovane donna rimasta uccisa ma anche noi siamo vittime di questi atti di violenza assurdi\", conclude. Uno dei feriti spacca pc al pronto soccorso Avrebbe inveito contro il personale sanitario del Pronto soccorso del Policlinico di Bari e scaricato la sua rabbia su uno dei Pc dell'ambulatorio danneggiandolo, uno dei tre feriti nell'agguato. Secondo quanto si apprende, mentre i medici lo stavano medicando il giovane avrebbe avuto uno scatto d'ira che lo avrebbe portato a urlare e poi a scaraventarsi contro il computer, rompendolo. I medici l'hanno poi calmato. Dei ricoverati dopo l'agguato, due si trovano nel reparto di Ortopedia e l'altro in Chirurgia plastica del Policlinico. Le loro condizioni non sono gravi. Uno ha riportato la frattura di un gomito, un altro ha problemi ad un ginocchio dovuti alla probabile presenza di frammenti di un proiettile mentre il terzo ha una ferita a un avanbraccio. Il sindaco: “Perché proprio qui?” \"Quanto è accaduto, questa notte a Molfetta, all'esterno del Lido Baiha, con una maxi rissa sfociata in una sparatoria, ci rattrista e ci preoccupa. Non si può morire a 20 anni e non si può morire così al di là delle motivazioni che sono a monte della vicenda. Tutte ingiustificabili. Tutte deprecabili\". Lo scrive il sindaco di Molfetta, Tommaso Minervini.\"Siamo vicini al dolore che ha colpito gli affetti della giovane. Confido - dice - nella prontezza e nella capacità investigativa degli inquirenti per la ricostruzione della dinamica degli avvenimenti e l'individuazione dei responsabili.Soprattutto abbiamo necessità di sapere perché proprio qui\". \"Non è più procrastinabile nei locali a grande affluenza, soprattutto nelle ore serali e notturne, l'utilizzo di strumenti come i metal detector per controllare in via preventiva gli ingressi e, come minimo, evitare che entrino armi\"."
        },
        {
            "Title": "“Fare a pezzi Google”: l’ultimo processo a Big Tech",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/23/news/google_processo_antitrust_breakup-423511955/",
            "Content": "«Cosa succederebbe se decidessi di smembrare Google?». L’arma di fine mondo dunque è lì, esposta in bella vista nell’aula del tribunale del distretto Est della Virginia. Ad estrarla, nel terzo giorno di udienza di “Stati Uniti contro Google”, secondo atto della battaglia antitrust del secolo, è stata la giudice Leonie Brinkema, a cui spetta la sentenza finale. Breakup, cioè separazione delle attività, smembramento, spezzatino: l’intervento Antitrust più radicale. Il rimedio a cui ricorrere solo quando una posizione è talmente dominante che niente altro basterebbe a ristabilire la concorrenza. Non è detto che si arrivi a tanto, per ragioni tecniche e politiche. Prima di tutto: non è detto che alla fine Google sia trovata colpevole. Ma che Alphabet, Meta, Apple e Amazon siano alla sbarra, che l’ipotesi di breakup sia lì e cominci perfino ad essere considerata dai mercati: basta questo per dire che attorno a Big Tech è cambiato il mondo. La Ue contro Apple e Google: Cupertino deve restituire 13 miliardi di aiuti di Stato all’Irlanda, multa da 2,4 miliardi a Mountain View. Vestager: “Nessuno è sopra la legge” 10 Settembre 2024 Il ritorno dell’Antitrust È il ritorno dell’Antitrust, dopo anni in cui il regolatore aveva chiuso uno, o forse due occhi di fronte alla crescita di colossi mai visti, nati in un garage a colpi di innovazione, ma cresciuti anche grazie ad acquisizioni in serie e alla forza centripeta che muove l’economia digitale, dove la massa — di dati e utenti — genera altra massa. L’Europa ha suonato la sveglia, di questo le va dato atto, facilitata e ostacolata dal fatto che quei colossi siano americani. Ora però è negli Stati Uniti il fronte più caldo, visto che un approccio diverso del presidente Biden ha scatenato le azioni parallele del dipartimento di Giustizia (contro Google e Apple) e della Federal Trade Commission di Lina Khan (contro Amazon e Meta), paladina della concorrenza che di breakup parla da anni. La prima ad arrivare a sentenza, un mese fa, è stata Stati Uniti contro Google atto uno, sul dominio nelle ricerche online. Colpevole: per il giudice Amit Mehta «ha monopolizzato in maniera illegale il mercato», stringendo accordi con i produttori di smartphone e gli operatori telefonici per rendere la propria barra la scelta predefinita per i loro clienti. Accordi per cui sborsa miliardi, 20 all’anno solo ad Apple. “Goldman e il Nyse in uno” In attesa che il giudice Mehta proponga i rimedi, ci potrebbe volere un anno, e del certo ricorso di Google, di fronte alla corte della Virginia soprannominata “il razzo” per la sua velocità è iniziato il secondo round. Una causa di complessità estrema, dove ai tecnicismi antitrust — definire un mercato, una posizione dominante, il danno per concorrenti e consumatori — si aggiunge l’oscurità del settore in questione, quello della pubblicità online che Google ha rivoluzionato e che oggi domina, garantendosi fatturato, margini e utili mai visti. La tesi dell’accusa in sintesi: Google controlla il mercato da tutti i lati, gli “spazi” offerti dagli editori sui loro siti, le campagne degli inserzionisti e la “borsa” che — in mezzo — incrocia domanda e offerta, con un meccanismo di aste in tempo reale ad alto contenuto tecnologico nutrito dalla sconfinata mole di informazioni su ciascuno di noi che possiede. Come essere «allo stesso tempo Goldman Sachs e la Borsa di New York», per citare la vanteria di un ex manager Google, agli atti. Gli intrecci miliardari dietro a OpenAI, così l’Intelligenza artificiale è affare per pochissimi Filippo Santelli 30 Agosto 2024 Cercasi rimedi Il governo dovrà dimostrare che questo dominio è stato conquistato e mantenuto da Google non perché offra servizi migliori, ma imprigionando i clienti ed escludendo i concorrenti. E che la soluzione che presenta come più efficiente per tutti — vendere l’attenzione dell’utente giusto al miglior inserzionista offerente, nel migliore spazio disponibile — è in realtà un meccanismo opaco. Mica facile. Ma ripercorrendo la crescita della società che ha definito la nostra epoca, raggiungendo con le altre Big Tech valutazioni triliardarie, è chiaro che sono state decisive una serie di acquisizioni, a cominciare DoubleClick nel 2008 con il suo enorme portafoglio di spazi pubblicitari offerti dai grandi editori. Il breakup, la separazione di ciò che oggi è unito e la vendita di alcune parti, riavvolgerebbe il nastro, ammettendo l’errore dei regolatori nel dare il via libera a questa ed altre operazioni, per esempio l’acquisizione di Whatsapp e Instagram da parte di Facebook. Cosa impossibile secondo alcuni, come “de-strapazzare” tuorlo e albume di un uovo. Di certo mai fatta in tempi recenti. Tra gli esperti, una parte ritiene che sia l’unica soluzione, una parte che la si dovrebbe almeno considerare, un’altra che la cura rischia di essere peggiore del male. Esistono strumenti più mirati e già testati, come il divieto di accordi tipo quello tra Google ed Apple, o l’obbligo per le piattaforme di aprire i loro ecosistemi a operatori concorrenti. Fu il rimedio nell’ultimo grande processo Anitrust, quello di inizio anni Zero contro Microsoft, ed è un principio che l’Europa ha inserito nella sua nuova norma sui mercati digitali Dma, un tentativo di prevenire anziché andare in tribunale. Basterà? Si discute anche di rimedi più specifici al web, non meno esplosivi, come l’obbligo per le piattaforme di condividere i dati degli utenti, la materia su cui fondano il dominio e i loro affari. Il fattore P Prima ancora delle considerazioni tecniche però, a determinare in che misura il mondo digitale (AI compresa) dovrà tornare nei paletti di una salutare concorrenza sarà la politica. Il cambio di approccio di Biden è nato da un consenso ampio, non solo accademico, sul fatto che il potere delle piattaforme sia diventato eccessivo. Bipartisan, anche se non privo di differenze tra i partiti. I Repubblicani per esempio hanno nel mirino soprattutto Google e Meta, ai loro occhi colpevoli di orientare il dibattito digitale su posizioni progressiste. J.D. Vance, il vice scelto da Trump e già investitore in Silicon Valley, si è più volte espresso per lo smembramento di Google. Ma non è chiaro quanto Trump lo ascolterebbe. E se dovesse vincere la dem californiana Kamala Harris non è scontato prosegua sulla linea Biden, considerata la sua vicinanza alla Silicon Valley: la super avvocata che l’ha preparata al recente dibattito tv — per dire — subito dopo è tornata nell’aula della Virginia a difendere Google. E le Big Tech restano campioni globali che parlano americano. Tutto questo rende il breakup uno scenario distante. Ma per quanto remoto, il Wall Street Journal ha notato che l’eventualità di una punizione esemplare inizia ad essere presa in considerazione sui mercati, dove negli ultimi mesi Google ha fatto peggio degli altri big digitali. Se ne parla, e fa già molta differenza."
        },
        {
            "Title": "Almanacco di oggi, 23 settembre: lettere da Albert Einstein",
            "Source": "Repubblica",
            "Date": "2024-09-23",
            "Link": "https://www.repubblica.it/cronaca/almanacco-del-giorno/2024/09/23/news/almanacco_accadde_oggi_23_settembre_2024_lettere_da_albert_einstein-423515597/",
            "Content": "“In caso qualcuno dovesse trovare questa capsula prima dell’anno 6939, è invitato a non danneggiarla, perché farlo significherebbe privare le persone di quell’epoca dell'eredità che qui è stata loro lasciata. Si prega dunque di conservarla in un luogo sicuro”. A mezzogiorno del 23 settembre 1938, a 15 metri di profondità nel suolo di Flushing Meadows, a New York, fu sotterrata una capsula del tempo. Costruita dalla Westinghouse Electric & Manufacturing in un materiale speciale che dovrebbe resistere alla corrosione per cinquemila anni (chiamato “Cupaloy”), contiene oggetti quotidiani e documenti per illustrare agli umani del settimo millennio come si viveva nel Ventesimo secolo. Tra le altre cose c’è un messaggio di Albert Einstein, che descrive le innovazioni dell’epoca: “Abbiamo imparato a volare e siamo in grado di inviare messaggi e notizie senza alcuna difficoltà in tutto il mondo attraverso le onde elettriche”. Esattamente un anno fa, il 23 settembre 2023, Christie's ha battuto all’asta un rarissimo manoscritto del celebre fisico: 14 fogli nei quali illustra in un linguaggio divulgativo le sue teorie della relatività. È la bozza di un articolo che gli era stato commissionato dal New York Times, pubblicato nel 1929. Il manoscritto è stato aggiudicato per oltre 1 milione e 300mila dollari."
        },
        {
            "Title": "Cambiare operatore mobile gratis, ora è possibile: tutti i vantaggi",
            "Source": "Repubblica",
            "Date": "2024-09-23",
            "Link": "https://www.repubblica.it/economia/diritti-e-consumi/diritti-consumatori/2024/09/21/news/operatore_mobile_sim_gratis-423513426/",
            "Content": "Cambiare gratis operatore mobile. Tutto senza metter mano al portafoglio: sim, attivazione. La spedizione della sim, persino, per gli ordini online. È un’opportunità che arriva a settembre da molti operatori virtuali, in promozione. Ed è piuttosto interessante, per molti motivi. I vantaggi Primo, ora possiamo provare gratis come va una rete diversa da quella che usiamo ora, nei nostri luoghi di percorrenza e – per chi non ha la linea fissa – a casa. Secondo, attivare un’offerta di un operatore virtuale è una nota strategia perseguita dagli utenti esperti che cercano di risparmiare al massimo sulle tariffe mobili. Tutti i principali operatori hanno infatti tariffe speciali, super scontate, rivolte in esclusiva agli utenti dei virtuali. L’idea è quindi quella dii passare a un virtuale solo per accedere, subito dopo, a una tariffa speciale di un operatore come Tim, WindTre o Vodafone, che magari preferiamo per motivi generali. Di solito cambiare operatore o attivare un numero ex novo ha un costo fisso, da dieci euro in su. La buona notizia è appunto che ora è possibile farlo gratis. Ad esempio con CoopVoce, che sfrutta la rete Tim. Fino al 2 ottobre la tariffa Evo 200 a 7,90 euro al mese non ha costi di attivazione né di sim. Il primo mese è pure gratis. CoopVoce si impegna inoltre a non cambiare mai la tariffa all’utente, a cui quindi la garantisce “per sempre”. Una promessa rara, che fa solo Iliad e nessuno degli altri noti operatori. In quel canone mensile ci sono mille sms, minuti illimitati e 200 GB su 4G (niente 5G quindi). Sempre su rete Tim c’è Kena Mobile (che appartiene alla stessa Tim): i costi iniziali sarebbero 4 euro ma si azzerano per chi dà il consenso a essere contattati per motivi di marketing. Una proposta inusuale: per Kena (Tim) l’uso dei nostri dati per il telemarketing – odiato da molti – vale 4 euro. Vale la pena ricordare che possiamo subito dopo negare il consenso tramite il Registro delle opposizioni. Entro due settimane dall’iscrizione le telefonate pubblicitarie diventano illecite. Insomma, Kena paga 4 euro almeno due settimane di libertà di telemarketing. L’offerta costa 5,99 euro al mese per minuti illimitati, 200 sms e 200 GB in 4G. Il telemarketing ci rovina la vita? Due consigli chiave, provati, per rintuzzarlo Alessandro Longo 05 Luglio 2024 Per provare la rete Vodafone si può testare Lycamobile, 7,99 euro per 150 GB, minuti e sms illimitati, sms gratis. C’è anche il 5G, in questo caso: un vantaggio per chi vuole avere un’idea più completa della rete a cui sta passando. Un’alternativa può essere Ho (di Vodafone), che ha un costo di attivazione ma è molto ridotto: 2,99 euro; ma è su 4G solo. Su WindTre torna il tutto gratis con VeryMobile (marchio appartenente a quest’operatore): 5,99 euro per 150 GB in 4G, minuti e sms illimitati. Attivazione, sim e sua spedizione sono gratis. Potremmo poi scoprire, dopo tutto, che con il virtuale scelto non si sta troppo male. Se invece vogliamo tornare a un operatore più grande, ora ci si apre un mondo di offerte esclusive, con prezzi molto bassi (anche di attivazione). Ad esempio: Vodafone Bronze Plus a 9,99 euro, solo 1 centesimo di attivazione, per minuti, sms illimitati e 150 GB al mese in 5G. Tim Power Supreme a 7,99 euro al mese per 200 GB in 5G, minuti illimitati, 5 euro di costi iniziali per la sim. WindTre parte da 7,99 euro al mese per 150 GB 5G, minuti illimitati (9,99 di attivazione). Ricordiamo infine che i principali operatori hanno anche una rete fissa e per chi prende anche questa con loro, oltre alla sim, hanno tariffe più scontate. Potrebbe essere l’ultimo passo per massimizzare i risparmi telefonici nel 2024."
        },
        {
            "Title": "Manovra, si entra nel vivo con i dati sul Pil e gli incontri con le parti sociali. In arrivo Pil e inflazione Usa",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/22/news/manovra_si_entra_nel_vivo_con_i_dati_sul_pil_e_gli_incontri_con_le_parti_sociali_in_arrivo_pil_e_inflazione_usa-423514498/",
            "Content": "MILANO – Dopo la settimana delle Banche centrali, con il taglio ai tassi della Fed che ha superato in curva la Bce, il focus dei mercati torna sui dati macroeconomici. In Italia, intanto, entra nel vivo la discussione sulla Manovra: lunedì 23 settembre l’Istat diffonderà le stime riviste sul Pil degli anni passati e il governo così avrà tutte le tessere per chiudere il Psb da inviare a Bruxelles e di lì procedere con la programmazione economica. Sul punto sono anche previsti in settimana gli incontri con le parti sociali e il ministro dell’Economia, Giorgetti. Sci, cavalli e Rinascimento. La destra va all’assalto con gli emendamenti-mancia di Giuseppe Colombo 22 Settembre 2024 Oltre all’aggiornamento su conti italiani, lunedì i mercati guardano agli indici Pmi preliminari di settembre delle principali economie, importanti soprattutto per le indicazioni che forniranno sul settore servizi, che continua a rimanere in espansione a differenza del manifatturiero in profonda contrazione. Martedì in Germania esce l'Ifo, che è previsto poco mosso. Negli Usa sempre martedì avremo la fiducia dei consumatori e giovedì la terza lettura del Pil con particolare attenzione alla revisione annuale della serie storica dei Pil annuali dell'ultimo quinquennio per vedere se ci saranno cambiamenti significativi verso l'alto o il basso. Infine, venerdì avremo il dato sul Pce di agosto, l'indice dei prezzi preferito dalla Fed, atteso in rallentamento per quanto riguarda il dato generale, ma in lieve accelerazione sui prezzi core. Nell’Eurozona venerdì saranno pubblicati i primi dati sull'inflazione di settembre di Francia e Spagna, con quella francese che sarà sotto la lente soprattutto dopo il rialzo di agosto nel settore servizi legato alle Olimpiadi. Infine, in Giappone sempre venerdì sarà pubblicata l'inflazione di Tokio di settembre, buon anticipatore del dato generale. Ecco i principali eventi in agenda per la settimana LUNEDI' 23 --------- ROMA - FeBAF Via San Nicola da Tolentino, 72 ore 9.15 VI Giornata dell'Investitore Istituzionale 2024 - Tavola rotonda \"Il punto di vista delle imprese e dei soggetti istituzionali\", con il direttore generale Abi, Rottigni, il presidente FeBaf Cerchiai, il sottosegretario Ministero Economia e Finanze, Freni, l'ad di Mcc Francesco Minotti BERLINO - ore 9.30 Germania, PMI Manifatturiero e servizi di settembre ROMA - Palazzo Chigi ore 10:00. Riunione tra governo e sindacati sulle eventuali modifiche alla disciplina dell'ingresso dei lavoratori stranieri in Italia ROMA - Via Cesare Balbo 16 ore 10.00 Istat, diffusione dati su conti economici nazionali (Anno 2023) BRUXELLES - ore 10.00 Ue, PMI Manifatturiero e PMI Servizi di settembre ROMA - Istat, sala stampa, via Cesare Balbo 16 ore 10.00 Conferenza stampa su Revisione delle stime di contabilità nazionale BOLOGNA - Europauditorium Palazzo dei Congressi Piazza Costituzione, 4 ore 11.00 Confindustria, taglio del nastro e Convegno inaugurale Cersaie 2024 \"Transizione energetica e competitività internazionale per la ceramica italiana\", con il ministro dell'Ambiente Pichetto Fratin, il presidente di Confindustria Orsini ROMA - Basilica Santa Maria Maggiore ore 11.00 Il ministro dell'Economia Giancarlo Giorgetti partecipa alla Celebrazione di San Matteo MILANO - Assolombarda, Via Pantano 9 ore 15:00 Evento di Assolombarda e Milano & Partners \"Your Next Milano 2024\", con da Giuseppe Notarnicola Vicepresidente Assolombarda, Stefano Boeri, Presidente Triennale, Federico Chiarini, Presidente Gruppo Giovani Imprenditori Assolombarda, conclusioni di Alessia Cappello, Assessora, Regina De Albertis, Presidente di Assimpredil ANCE e ad Alessandro Spada, Presidente Assolombarda NEW YORK - ore 15.45 Usa, PMI Manifatturiero e PMI Servizi di settembre ROMA - Mimit ore 16.00 Riunione tra il ministro delle Imprese e del Made in Italy Adolfo Urso, i sindacati e le imprese sulla politica industriale e la proposta per il settore automobilistico. MARTEDI' 24 ----------- ROMA - Palazzo della Cooperazione ore 10.00 Assemblea per i 70 anni di Confcooperative Habitat, conil vicepremier Matteo Salvini, i sottosegretari Morelli e Bitonci ROMA - Camera Sala Matteotti ore 10.00 Osservatorio Carte di Credito e Digital Payments, presentazione dati, informazioni e trend evolutivi riguardanti sia l'ambito dell'offerta sia quello della domanda, con Osnato, presidente della 6a Commissione Finanze BERLINO - ore 10.00 Germania, IFO Aspettative di settembre ROMA - Via dei Prefetti 46 ore 12.00 Conferenza stampa di Urban Award FRANCOFORTE - ore 13.00 Bce, pre release del bollettino economico sull'impatto economico del degrado naturale e perdita di biodiversità ROMA - Corso Trieste 36, Sala Airoldi ore 15:00 Conferenza Stampa Fim-Fiom-Uilm per annunciare iniziative di mobilitazione dei lavoratori di Stellantis e della filiera automotive. Interverranno Ferdinando Uliano, segretario generale Fim-Cisl, Michele De Palma, segretario generale Fiom-Cgil e Rocco Palombella, segretario generale Uilm-Uil. MILANO - Spazio Gessi, Va Manzoni 16A ore 15.00 Evento \"Protezione assicurativa: la nuova frontiera dei modelli di servizio per la Clientela Private\" organizzato da Aipb (Associazione Italiana Private Banking) e Prometeia, con Andrea Ragaini (Presidente di AIPB), Massimo Grandis (AD di Mediolanum Assicurazioni), Alessandro Scarfò (AD e DG di Intesa Sanpaolo Assicura) e altri FIRENZE - Palazzo Vecchio e nella Fortezza da Basso, salone dei Cinquecento 8° edizione Festival dell' Acqua, di Utilitalia ROMA - Tavolo di aggiornamento sul futuro di Sofinter tra i vertici del Gruppo, le segreterie nazionali e territoriali di Fim e Fiom e le Regioni e i Comuni coinvolti. CASTELLO DI RIVALTA (PC) - Stati generali del Calcestruzzo, Concretezza 2024 e il futuro del calcestruzzo (fino al 25) MERCOLEDI' 25 ------------- ROMA - Camera, San Macuto ore 8.15 Commissione parlamentare per la Semplificazione amministrativa, audizione del ministro della Pubblica Amministrazione, Zangrillo sugli intendimenti del Governo sui temi della semplificazione di carattere amministrativo MILANO - Borsa Italiana ore 9.00 Italian Energy Summit del Sole 24 Ore sul processo di transizione energetica tra obiettivi mancati, nuove strategie e possibilità, senza perdere di vista l'obiettivo net-zero per il 2050 previsto dall'accordo di Parigi, con Gilberto Pichetto Fratin, Ministro, Stefano Besseghini, Presidente ARERA e altri (fino 26/09) MILANO - ore 10 .00 Comitato Esecutivo Abi MILANO - Allianz MICO-FieraMilanoCity piazzale Carlo Magno, 1 Gate 16 ore 10.00 Quarta edizione di Go International, la fiera dei servizi per l'export organizzata da Aice, Associazione italiana commercio estero (Confcommercio) con Trade Events, (fino al 26 settembre) FRANCOFORTE - ore 10.00 Bce, pre release del bollettino economico su mercato del lavoro e Ia generativa ROMA - ore 11.00 Asta Btp Short Term e Btp indicizzati PARIGI - ore 11.00 L'OCSE pubblica l'Interim Economic Outlook MILANO - Via Copernico/Viale Lunigiana ore 11:15 Conferenza stampa di presentazione di \"Yliway\", con Andrea Cinosi (Fondatore e CEO di Yliway) che illustrerà lo scenario del settore e mostrerà in anteprima il funzionamento della piattaforma ROMA - ore 14.30 Commissione Trasporti della Camera: audizione dell'amministratore delegato di Poste italiane, Matteo Del Fante, sulle prospettive del Gruppo Poste italiane, sul piano industriale, sulla proroga del contratto di programma e sull'attuazione del progetto Polis. ROMA - Palazzo Chigi ore 15.30 Incontro tra il ministro dell'Economia Giancarlo Giorgetti e il sottosegretario alla presidenza del Consiglio Alfredo Mantovano per la presentazione dello schema di Piano strutturale di bilancio (Psb) con i sindacati e poi con le imprese (17.30) FIRENZE - Palazzo Vecchio e nella Fortezza da Basso, salone dei Cinquecento 8° edizione Festival dell' Acqua, di Utilitalia FRANCOFORTE - Bce, Consiglio direttivo non di politica monetaria ROMA - Inps, Cassa Integrazione Guadagni, Ore autorizzate GIOVEDI' 26 ----------- ROMA - Via Cesare Balbo 16 ore 10.00 Istat, diffusione dati su fiducia dei consumatori e delle imprese (09-2024) FRANCOFORTE - ore 10.00 Bce, bollettino economico BOLOGNA - Unioncamere Emilia-Romagna - Viale Aldo Moro, 62 ore 10.30 \"I dialoghi dell'economia regionale, Antonio Patuelli, Presidente Abi, incontra il mondo economico dell'Emilia-Romagna\", organizzato da Unioncamere Emilia-Romagna ROMA - Sala dell'Istituto di Santa Maria in Aquiro, Piazza Capranica 72 ore 12.00 Conferenza stampa di presentazione dell'indagine demoscopica dell'Istituto Demopolis per Oxfam Italia, \"Disuguaglianze e tassazione dei grandi patrimoni: cosa ne pensano gli italiani?\", con Pietro Vento, direttore dell'Istituto Demopolis PIETRARSA - Museo Nazionale Ferroviario ore 14.00 Assemblea Generale Federmeccanica edizione \"Impresa\" NEW YORK - ore 14.30 Usa, Revisione annuale serie storica PIL ultimi 5 anni NEW YORK - ore 14.30 Usa, Sussidi disoccupazione 21 settembre MILANO - Google Italy, Via Felice Confalonieri, 4 ore 14:30 Forum Legale, organizzato da Wolters Kluwer e AIRIA Associazione per la Regolazione dell'Intelligenza Artificiale, con Marcello Albergoni, Vice Capo di Gabinetto di Acn (Agenzia per la Cybersicurezza Nazionale), Mario Nobile, Dg AgID (Agenzia per l'Italia Digitale) e Guido Scorza, Componente del Garante per la protezione dei dati personali VICENZA - Convention Centre, via dell'Oreficeria 16 ore 14:30 Assemblea Pubblica di Federacciai, con Pichetto Fratin, ministro dell'Ambiente; Bernini, ministro dell'Università; Orsini, presidente di Confindustria e Gozzi, presidente di Federacciai NEW YORK - ore 15.15 Usa, Powell (Fed) FRANCOFORTE - ore 15.30 Bce, discorso introduttivo della presidente Lagarde a una conferenza del comitato europeo sul rischio sistemico sulle politiche macroprudenziali SIENA - Auditorium ChiantiBanca ore 15.30 \"Salva Casa\", al via il Tavolo Tecnico Permanente tra Comune di Siena Assessorato all'Urbanistica, Ance Siena, Ordine degli Architetti, Ordine degli Ingegneri, Collegio dei geometri, Collegio dei periti industriali, della provincia di Siena dedicato alla Legge 24 luglio 2024 n. 105 STOCCARDA - ore 18.00 Bce, intervento di Isabel Schnabel a un evento della Cdu ROMA - Terrazza Caffarelli ore 19.00 Evento \"Olidata 2.0: innovazione e collaborazione con IBM\" ROMA - Via Cesare Balbo 16 Istat, diffusione dati su ricerca e sviluppo in Italia (Anni 2022-2024) FIRENZE - Palazzo Vecchio e nella Fortezza da Basso, salone dei Cinquecento 8° edizione Festival dell' Acqua, di Utilitalia VENERDI' 27 ----------- FRANCOFORTE - ore 9.15 Ue, BCE: Rehn, Lane, Cipollone, Nagel RAVENNA - Biblioteca Classense Via Alfredo Baccarini, 3 ore 9.30 QN Distretti \"Energia e sostenibilità: Le sfide del futuro\", organizzato da Quotidiano Nazionale, con il presidente Abi Patuelli e il presidente di Confindustria Orsini GRADO (GO) - Palazzo dei Congressi, Viale Italia 2 e in streaming ore 9.30 Assemblea Confindustria Alto Adriatico \"Capitale Umano\", con il presidente di Confindustria Orsini ROMA - Via Cesare Balbo 16 ore 10.00 Istat, diffusione dati su fatturato dell'industria e dei servizi (07-2024) DUBLINO - ore 10.15 Bce, intervento del capoeconomista Philip Lane a una conferenza sulla politica di bilancio ROMA - Via Cesare Balbo 16 ore 11.00 Istat, diffusione dati su prezzi alla produzione dell'industria e delle costruzioni (08-2024) VIENNA - ore 11.30 Bce, intervento di Piero Cipollone a una conferenza sui pagamenti organizzata dalla banca centrale austriaca ONLINE - ore 14.00 Webinar, Rapporto di Previsione Prometeia di settembre NEW YORK - ore 14.30 Usa, PCE a/a di agosto NAPOLI - Museo Nazionale Ferroviario di Pietrarsa, Via Pietrarsa 16 ore 14.30 Assemblea Federmeccanica \"Impresa\", con il presidente di Confindustria Orsini VICO EQUENSE - hotel Le Axidie, in via Marina d'Equa ore 15.00 Convegno Ance \"Opere pubbliche oltre il 2026."
        },
        {
            "Title": "Trovato cadavere allo svincolo della A10 a Pegli: la morte in seguito a un incidente stradale",
            "Source": "Repubblica",
            "Date": "2024-09-23",
            "Link": "https://genova.repubblica.it/cronaca/2024/09/21/news/trovato_cadavere_allo_svincolo_della_a10_a_pegli_indagini_della_squadra_mobile_sulle_cause_del_decesso-423513714/",
            "Content": "E' stato un incidente autonomo quello in cui ha perso la vita un uomo di 33 anni. Il suo corpo è stato trovato nel pomeriggio sotto il viadotto della rampa del casello di Genova Pegli. L'uomo sarebbe stato sbalzato fuori dall'abitacolo dopo un violento impatto, per finire prima contro il guardrail e poi cadendo di sotto. Sbattendo contro la lamiera di ferro ha subito una ferita alla gola. Il casello è stato chiuso per procedere con gli accertamenti."
        },
        {
            "Title": "Taglio tassi Fed e Bce: come e in quale valuta conviene investire tra dollaro, yen o sterline",
            "Source": "Repubblica",
            "Date": "2024-09-23",
            "Link": "https://www.repubblica.it/economia/finanza/2024/09/21/news/taglio_tassi_fed_bce_dollaro_yen_sterline_investimento_valute-423513292/",
            "Content": "Dopo la breve parentesi estiva, dominata dalle scommesse su una possibile recessione, le banche centrali si sono riprese la scena. La scorsa settimana la Bce ha deciso di tagliare il costo del denaro nell’ordine dello 0,25%, mentre negli ultimi giorni hanno deciso prima la Fed (-0,50%), quindi la Bank of England e la Bank of Japan (entrambe li hanno tenuti fermi). Terminata questa tornata di decisioni, anche per il piccolo risparmiatore è il momento di chiedersi se e in quali valute estere è opportuno oggi investire, anche solo in ottica di diversificazione. Fed decide per il taglio dello 0,5%. Powell spinge l’economia dal nostro corrispondente Paolo Mastrolilli 18 Settembre 2024 Per il dollaro potrebbe arrivare il rimbalzo “Il dollaro ha perso negli ultimi mesi sia rispetto all’euro, sia alla sterlina e, guardando in prospettiva, i mercati restano ribassisti verso la valuta americana, in quanto si scommette su una Federal Reserve decisamente accomodante nei prossimi mesi”, spiega Stefano Gianti, analista di Swissquote. Le prospettive indicate dalla stessa banca centrale americana sono per due tagli da 25 punti base per i due meeting da qui a fine anno, seguiti da tagli per un altro punto percentuale nel 2025. Di fatto si arriverebbe al 3,50% entro la fine dell’anno prossimo. “Tuttavia, gli attuali prezzi di mercato scontano tassi in area 3,00% per dicembre 2025”, aggiunge Gianti. Il quale avverte che lo scenario potrebbe cambiare se gli Usa riuscissero a evitare un rallentamento troppo rapido dell’economia. “A quel punto il dollaro potrebbe stabilizzarsi o, addirittura, recuperare terreno”. Vede prospettive di rimbalzo anche Karl Schamotta, strategist di Corpay, il quale sottolinea come nel medio termine la divisa americana tenda a rispecchiare l’andamento dell’economia americana, che continua a viaggiare su un ritmo di crescita intorno al 3%, ben superiore a quello delle altre grandi economie occidentali. La regola aurea della diversificazione Resta sullo sfondo una considerazione sempre valida quando si parla di mercati valutari. L’andamento tra le divise è legato a una serie di variabili – come tensioni geopolitiche, andamento delle materie prime, mosse delle stesse banche centrali – che vanno al di là delle grandezze macroeconomiche, per cui fare previsioni rischia di rivelarsi sempre un azzardo. Da qui la conclusione che è opportuno, secondo la regola aurea della diversificazione, dedicare sempre una parte del proprio portafoglio anche a valute estere. Detto questo, Gianti vede ancora uno spazio di apprezzamento per la sterlina. “Sebbene sia già salita verso il dollaro, conserva un piccolo margine di ulteriore apprezzamento”. L’ottovolante della Borsa di Tokyo di Alessandro Cicognani 16 Settembre 2024 Per lo yen vale un discorso a parte. La Bank of Japan ha messo fine a inizio anno alla lunga epoca dei tassi negativi e attualmente si viaggia sullo 0,25%, come confermato nella riunione di venerdì. Con la nota stampa che ha accompagnato la decisione che lascia una porta aperta a nuovi rialzi se non si fermerà l’inflazione (salita al 3,0% ad agosto). Altre strette al costo del denaro da parte della banca centrale nipponica, nella misura in cui andrebbero a diminuire la quantità di moneta in circolazione (dato che diventerebbe più costoso finanziarsi), potrebbero spingere verso l’alto lo yen. Le opportunità di questa fase Premesso che la diversificazione valutaria è sempre utile a ridurre i rischi complessivi di portafoglio, Giacomo Chiorino, responsabile analisi di mercato Banca Patrimoni Sella, vede tre opportunità in questa fase. La prima è lo yen, “considerato che la banca centrale nipponica è l’unica ad essere in una fase di aumento dei tassi di interesse, oltre al fatto che la divisa – in base alla teoria della parità dei poteri di acquisto è sottovalutata rispetto all’euro di un buon 30%. In secondo luogo indica la corona norvegese, “specchio di un Paese solido e ricco, con un fondo sovrano che è il più potente al mondo, nessun problema energetico, molto avanti lato economia green, un rapporto debito/pil al 40%”. Infine un paniere di valute emergenti, “considerato che la maggior parte di queste economie ha gestito bene la fase inflattiva e si trova oggi ben posizionata per offrire agli investitori rendimenti nominali medi attorno al 7% quanto ai titoli di Stato”, aggiunge Chiorino. Trond Grande, vice ceo del Fondo sovrano di Oslo “Il petrolio norvegese finanzia l’energia green. Scelta etica e redditizia” Eva Pedersen 15 Settembre 2024 Le modalità di investimento La modalità più diretta per realizzare la diversificazione valutaria è comprare la divisa desiderata sul Forex, che è il mercato finanziario più grande al mondo per valore delle transazioni. Si può scommettere sia sul rialzo, sia sul ribasso di una valuta rispetto all’altra ed è possibile farlo a leva, con le performance che quindi amplificano al ribasso e al rialzo l’andamento tra valute. Queste caratteristiche evidenziano il grado di rischio elevato di operare sul Forex, al quale si accompagna il suggerimento di prestare attenzione alla piattaforma utilizzata, verificando che sia autorizzata in Italia. In alternativa è possibile acquistare asset denominati in una divisa differente, ad esempio un’azione, un bond, un fondo comune o un Etf in dollari, sterline o yen. Gli strumenti del risparmio gestito hanno il vantaggio di investire su decine, se non centinaia di sottostanti, per cui tendenzialmente sono meno volatili rispetto all’acquisto di un unico titolo."
        },
        {
            "Title": "Fiorentina-Lazio: dove vederla in diretta tv e streaming, probabili formazioni",
            "Source": "Repubblica",
            "Date": "2024-09-23",
            "Link": "https://www.repubblica.it/sport/calcio/serie-a/2024/09/22/news/fiorentina_lazio_dove_vedere_tv_probabili_formazioni-423513683/",
            "Content": "Diretta tv e streaming Fiorentina-Lazio Partita: Fiorentina-Lazio Data: domenica 22 settembre 2024 Dove: Stadio Artemio Franchi (Firenze) Orario: 12:30 Canale TV: DAZN Streaming: DAZN Competizione: 5ª giornata Serie A La Fiorentina spera di sbloccarsi in questo inizio di stagione dove ancora non ha ancora assaporato il gusto della vittoria. Palladino non vuole perdere ulteriore terreno dalla zona Champions. Al Franchi arriva una Lazio chiamata al primo tour de force stagionale (mercoledì inizia l'Europa League). I biancocelesti di Baroni puntano i piani alti della classifica. Sono 124 i precedenti tra le due squadre con 51 successi dei capitolini, 37 dei viola e 36 pareggi. Chi arbitra Fiorentina-Lazio La terna arbitrale e Var di Fiorentina-Lazio è cosi composta: Arbitro: Marcenaro Assistenti: Del Giovane-Di Iorio IV Ufficiale: Colombo VAR: Abisso-Chiffi Probabili Formazioni Fiorentina-Lazio Palladino deve sciogliere diversi dubbi soprattutto a centrocampo: il grande ex Cataldi scalpita per giocare dal 1', potrebbe essere scelto lui in coppia con Bove. Sulle fasce Dodò e Gosens. Davanti a De Gea spazio a Martinez Quarta, Pongracic e Biraghi. In attacco potrebbe scoccare l'ora di Gudmundsson, che ha superato i problemi al polpaccio. Sicuri di un posto Colpani e Kean. Baroni ha annunciato in conferenza stampa di non rischiare Castellanos, uscito dolorante contro il Verona: Pedro o Noslin si giocano una maglia insieme a Isaksen, Dia e Zaccagni. In difesa out Gigot per un problema alla spalla, ci sarà ancora Gila in coppia con Romagnoli. Lazzari favorito su Marusic, mentre è inamovibile a sinistra Nuno Tavares. Probabile formazione Fiorentina (3-4-2-1): De Gea, Martinez Quarta, Pongracic, Biraghi, Dodò, Cataldi, Bove, Gosens, Colpani, Gudmundsson; Kean. All. Palladino. Probabile formazione Lazio (4-2-3-1): Provedel, Lazzari, Gila, Romagnoli, Nuno Tavares, Rovella, Guendouzi, Isaksen, Dia, Zaccagni, Noslin. All. Baroni. Dove vedere Fiorentina-Lazio in tv La partita tra Fiorentina e Lazio verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Fiorentina-Lazio in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alla coppia Testoni-Parolo. Pronostici Fiorentina-Lazio Fiorentina favorita secondo i bookmakers: la vittoria dei viola è quotata 2.35, mentre il successo della Lazio è dato a 3.15, poco meno del pareggio, in lista a 3.35. Per questa partita, considerando i due schieramenti offensivi, vi consigliamo il segno \"gol\" a 1.70."
        },
        {
            "Title": "Serie B: Spezia da solo al secondo posto, il Bari espugna Frosinone",
            "Source": "Repubblica",
            "Date": "2024-09-23",
            "Link": "https://www.repubblica.it/sport/calcio/serie-b/2024/09/22/news/serie_b_spezia_secondo_bari_frosinone-423515432/",
            "Content": "Lo Spezia piega in rimonta (4-2) la Carrarese e resta da sola al secondo posto (12 punti) all’inseguimento del Pisa capolista (14). Bene il Mantova che supera di misura (1-0) il Cittadella, colpo pesante allo Stirpe (0-3) del Bari che lascia all’ultimo posto il Frosinone. SPEZIA-CARRARESE 4-2Lo Spezia si aggiudica la sfida con la Carrarese e vola al secondo posto. Pirotecnico primo tempo, nel quale gli ospiti vanno quasi subito in vantaggio grazie alla conclusione da fuori di Cerri che pesca l'angolo alla sinistra di Gori. La reazione dei padroni di casa è veemente, tanto che il portiere Bleve, già protagonista su Salvatore Esposito dopo 2', deve disinnescare diverse conclusioni pericolose. La resistenza marmifera dura sino al 24' quando, sull'ennesimo angolo, Pio Esposito incorna di testa imparabilmente. Il primo tempo si conclude in parità nonostante lo Spezia continui a premere. La ripresa inizia con il nuovo vantaggio per i bianchi, con Salvatore Esposito che realizza il rigore concesso per fallo di Zanon su Falcinelli. Arriva anche il terzo gol con Pio Esposito che sfrutta una respinta corta di Bleve su tiro di Bandinelli. La Carrarese ha un sussulto e trova il gol su azione d'angolo con Oliana, ma lo striminzito vantaggio dura poco perché Hristov ristabilisce le distanze con un colpo di testa ancora su azione d'angolo. MANTOVA-CITTADELLA 1-0Nuovo successo per il Mantova ottenuto nei minuti di recupero. Anche il Cittadella al Martelli ha pagato caro il calo di tensione proprio nel momento decisivo. Primo tempo sostanzialmente equilibrato con il Mantova che in tre circostanza ha sfiorato il gol. Nella ripresa le squadre hanno continuato ad affrontarsi a viso aperto, ma solo i padroni di casa hanno costruito diverse occasioni. Il gol è arrivato per merito di Mancuso che, a seguito di una mischia in area, ha saputo trovare il varco giusto a pochi secondi dal triplice fischio dell'arbitro Scatena. FROSINONE-BARI 0-3Un Bari dominante espugna lo Stirpe battendo nettamente un Frosinone inconsistente. Dopo 19' è Oliveri a sfiorare il gol con una battuta dal limite che lambisce il palo. I canarini reagiscono e Partipilo qualche minuto più tardi scappa sulla corsia di destra, rientra sul sinistro e calcia verso la porta: ottimo l'intervento con il ginocchio di Radunovic che salva i suoi. Nel finale di tempo, Sorrentino compie un grande intervento dopo un ottimo colpo di testa di Pucino pescato in area da un calcio piazzato di Falletti. Sugli sviluppi del corner successivo, Maita è bravissimo ad arrivare sul pallone respinto dalla difesa lasciando partire un gran destro dalla distanza che si insacca alla destra dell'estremo difensore di casa. Ad inizio ripresa Novakovich spreca subito una buona occasione, ma al 7' Oliveri scappa con grande facilità sulla destra e mette al centro un pallone che Dorval deve solo depositare in rete siglando il raddoppio. Nonostante i cambi la squadra di Vivarini non riesce a reagire. Al 20' Benali ruba palla sulla mediana e serve Favilli che lascia partire un bolide che si insacca sotto la traversa siglando così il tris per i biancorossi. Praticamente a fine gara sugli sviluppi di due corner, Distefano e Tsadjout colpiscono due pali."
        },
        {
            "Title": "Intel-Qualcomm, prove di nozze per il rilancio dei chip made in Usa",
            "Source": "Repubblica",
            "Date": "2024-09-23",
            "Link": "https://www.repubblica.it/economia/finanza/2024/09/21/news/intel-qualcomm_prove_di_nozze_per_il_rilancio_dei_chip_made_in_usa-423513183/",
            "Content": "MILANO – Una volta avere “Intel Inside” era un vanto da stampigliare bene in vista su ogni computer. Oggi l’ex colosso dei chip che - finito a valere una frazione di Nvidia – è diventato una preda da portare dentro un gruppo più grande. La difficile parabola di Chipzilla che abbiamo recentemente raccontato su Affari&Finanza si arricchisce di un nuovo tassello, rivelato dal Wall Street Journal: emerge infatti che il gigante dei chip Qualcomm ha tentato di acquisire la rivale Intel, negli ultimi giorni, in quello che sarebbe uno dei più grandi affari di m&a degli ultimi anni. Le solite fonti bene informate mettono in chiaro che nulla è fatto, ma sicuramente una eventuale intesa per l’acquisizione di Intel – che sul mercato vale intorno ai 90 miliardi di dollari – sarebbe un punto dirimente in una delle crisi più gravi che il gruppo ha affrontato nei suoi cinquant’anni di storia. I dubbi sulla strada del matrimonio non sono pochi, a cominciare da quello dell’Antitrust. Ma d’altra parte la spinta politica e industriale da parte Usa sarebbe assicurata, visto che si tratterebbe di allargare le “spalle” dei campioni nazionali per competere a livello globale su un ambito che è sempre più centrale nei rapporti di forza geopolitici. Non è da escludere comunque che per concludere le nozze si debba procedere a un qualche “spezzatino” di Intel. (reuters) Il Wsj ricorda che c’era un tempo in cui Intel era l'azienda di chip di maggior valore al mondo, ma quest’anno ha visto le sue azioni crollare di circa il 60% quest'anno. Venerdì il titolo ha chiuso in rialzo di oltre il 3%, dopo che la testata newyorkese ha dato la notizia dell’interesse di Qualcomm. Quest’ultima, che oggi viaggia intorno ai 185 miliardi di dollari di capitalizzazione, nell’anno è salita del 17% e venerdì ha subito un contraccolpo del 3%. Intel ha perso il treno dell’AI, il piano di rilancio è appeso a un filo Filippo Santelli 08 Settembre 2024 Dal punto di vista industriale, è il ragionamento, l’integrazione permetterebbe di metter insieme chi è molto esposto sui cellulari (Qualcomm) con chi lo è sui Pc e servere (Intel). Chiaro che c’è poi il terreno da recuperare ai danni di Nvidia, proprio sul fronte AI. Sul piatto, in questa partita in cui i governi giocano sempre più un ruolo attivo, ci sono anche 8,5 miliardi di potenziali sovvenzioni perle fabbriche di Intel negli Stati Uniti. In settimana, Intel era balzata alle cronache anche in Europa perché ha rinviato di due anni il progetto di costruzione dei suoi impianti nella Germania orientale: secondo il Ministro dell'Economia tedesco Robert Habeck, si tratta di una decisione \"puramente commerciale\", e la Germania è ancora impegnata a sviluppare la produzione di semiconduttori in Europa."
        },
        {
            "Title": "Scuola, l’inferno degli idonei fantasma: “Se i precari incrociassero le braccia l’intero sistema crollerebbe”",
            "Source": "Repubblica",
            "Date": "2024-09-23",
            "Link": "https://www.repubblica.it/scuola/2024/09/14/news/scuola_linferno_degli_idonei_fantasma_se_i_precari_incrociassero_le_braccia_lintero_sistema_crollerebbe-423499736/",
            "Content": "“Insegnare è sempre stato il mio sogno. Adesso mi chiedo ogni giorno se non mi convenga cercare un altro lavoro”. Oltre a rientrare nel conteggio dei docenti precari – che siano 250mila o, piuttosto, 165mila, come il ministro Valditara tiene a precisare - Luigi Maria Sofia, 33 anni, docente di lettere a Pisa, è anche uno degli idonei non vincitori al concorso Pnrr 2023 per la scuola secondaria. Scomparsi dalla graduatorie A loro, scomparsi dalle graduatorie, viene negata l’attestazione di merito e la possibilità di una futura immissione in ruolo. In meno di 48 ore, in 12mila hanno firmato una lettera indirizzata alle principali organizzazioni sindacali e ai gruppi parlamentari, presentata dal Gruppo operativo di docenti esclusi, di cui Luigi è fatto portavoce. “Conoscere la mia posizione in graduatoria è un diritto e una questione di trasparenza. Ho preso 94 allo scritto e 90 all’orale, ma non è valso a nulla”, racconta. Luigi Maria Sofia Le quote delle riserve Punteggi alti, certificazioni, voti di laurea brillanti non danno infatti alcuna garanzia di ottenere uno dei 30mila posti a disposizione. Decisive, sostengono i docenti, sono state anche le quote delle riserve: “Soprattutto di chi aveva preso parte al servizio civile: a loro era riservato il 15% dei posti”, spiega il portavoce, “mentre il merito e il servizio dei precari storici sono valsi poco per il punteggio finale. Ironia della sorte: nel 2019 avevo interrotto proprio il servizio civile per fare la mia prima supplenza”. Senza contare che il concorso non garantisce neanche l’abilitazione: “Così sarò costretto a pagare un corso di 2.500 euro per studiare delle cose che ho già dimostrato di sapere”, lamenta Alex Imburgia, 54 anni e insegnante di storia dell’arte a Roma. Eppure nella sua scuola, racconta, il paradosso è che alcune università telematiche hanno reclutato dei docenti non abilitati per tenere proprio dei corsi abilitanti rivolti ad altri precari. Alex Imburgia Rifare il concorso L’unica soluzione finora prospettata a questi idonei fantasma è di ripresentarsi al concorso previsto per novembre, alle stesse identiche condizioni. “Cosa può cambiare in così poco tempo? È solamente un ricatto”, commenta Luigi. Per questo motivo, alcuni non ci pensano proprio. “Sono stanco morto”, ammette Alex. Dall’annuncio del concorso, a dicembre dello scorso anno, ho studiato per mesi fino all’orale di quest’estate”. E poi ricorda i permessi presi a lavoro e i soldi spesi in benzina e in alberghi per sostenere le prove fuori dalla propria città. “La motivazione è ormai pari a zero”, si accoda Alessandra, membro della rete Educazione senza prezzo. “Ma come tanti altri proverò comunque a fare di nuovo il test, anche se i numeri per le cattedre continueranno a essere insufficienti”. \"Impossibile mettere su famiglia o fare progetti” Ma nel frattempo, per loro questo sarà l’ennesimo anno senza certezze, come lo è ancora per gli idonei al concorso Pnrr del 2020. E così, al suo quinto anno di precariato, Luigi dovrà lasciare la scuola a Santa Croce sull’Arno, in provincia Pisa, in cui finora aveva insegnato ininterrottamente tramite Gps, le graduatorie provinciali di supplenza. Da settembre la sua destinazione è Montopoli in Val d’Arno: “Era la prima volta che alla fine dell’anno scolastico non ricordavo ai miei studenti che forse non sarei tornato l’anno successivo, ero fiducioso. Mi dispiace interrompere il percorso perché per i ragazzi è un piccolo trauma. Come puoi a spiegargli che lavorerai in un’altra scuola ad appena cinque chilometri di distanza dalla loro?”. Per farlo ha chiesto ai colleghi di leggere loro una lettera, una volta che saranno ritornati sui banchi. “Questo lavoro ha messo a rischio la mia salute mentale”, confida. “Ma c’è anche chi sta peggio di me: gente che aveva aperto un mutuo o doveva sposarsi ma è rimasta senza cattedra. Finché non ci stabilizzeranno sarà impossibile mettere su famiglia e fare progetti”. La mobiliazione del 27 settembre Le interlocuzioni con i sindacati e alcuni esponenti politici, riferisce Luigi, “ci stanno già riconoscendo dignità”. Ma il Gruppo operativo ha ugualmente lanciato una mobilitazione per il 27 settembre sotto gli Uffici regionali scolastici di Roma, Milano, Firenze e Bari, per chiedere “di rendere le graduatorie pubbliche e prorogarle fino ad esaurimento”, spiegano. “Non dovrebbero nemmeno chiamarmi come supplente di anno in anno se ritengono che non possa diventare un docente di ruolo”, osserva Alex. “Ma è un sistema che si regge sui precari: se tutti noi incrociassimo le braccia, la scuola si paralizzerebbe”. Questo è un articolo a pagamento, ma oggi te lo regaliamo."
        },
        {
            "Title": "Mondiali di ciclismo 2024, Filippo Ganna argento e Edoardo Affini bronzo",
            "Source": "Repubblica",
            "Date": "2024-09-23",
            "Link": "https://www.repubblica.it/sport/ciclismo/2024/09/22/news/ganna_affini_mondiali_ciclismo_crono-423515045/",
            "Content": "Non una ma due medaglie azzurre nella cronometro mondiale a Zurigo. Non è arrivato l’oro, ma Filippo Ganna e Edoardo Affini completano il podio alle spalle del divino Remco Evenepoel, campione olimpico e ora mondiale della prova contro il tempo. Per il fiammingo è la seconda maglia iridata consecutiva nella specialità. Stessi primi due di Glasgow 2023: Evenepoel ha dato 6” a Ganna e 54” al mantovano Affini. Evenepoel e Ganna sono anche il primo e il secondo delle Olimpiadi di Parigi. Ma è stata una gara al batticuore (46 km a 52 di media), soprattutto nella seconda parte, quando Ganna – in ritardo di 19” all’ultimo intermedio – ha messo sulla strada tutta la sua potenza. Non gli è bastato per riprendere il formidabile bi-campione olimpico. Per Ganna è il quarto podio mondiale a crono dopo gli ori 2020 e 2021 e, appunto, l’argento del 2023. Primo podio iridato invece per Affini, recente vincitore del campionato d’Europa ad Hasselt (ma mancavano tutti i grandi specialisti). Affini ha preceduto sul traguardo l’inglese Joshua Tarling e l’australiano Jay Vine, caduto nella terribile discesa del percorso svizzero e arrivato al traguardo sanguinante. Un brivido prima del via anche per Evenepoel: al primo colpo di pedale, a pochi secondi dallo start, il belga ha avuto un salto di catena, risolto dai tecnici non senza nervosismo. Ganna: “Battuto da un fuoriclasse” \"Sono dispiaciuto di aver perso l'oro per soli sei secondi, c'è da dire che sono stato sconfitto non da un outsider, ma da un fuoriclasse come Remco. Sono venuto a questo Mondiale per rimettermi in gioco e credo di aver onorato al meglio la maglia. Sono molto contento per Edoardo: è dal Mondiale di Firenze del 2013 che corriamo insieme e finalmente siamo entrambi sullo stesso podio\". Così Filippo Ganna commenta la sua medaglia d'argento. Il bronzo Edoardo Affini aggiunge: \"Sono contento perché, anche se non ho visto i dati, credo di aver fatto la mia miglior prestazione di sempre. Peccato per l'oro mancato di Filippo, ma stare sul podio insieme è stata una grande emozione. Quella di oggi è la conferma che la vittoria all'Europeo non è arrivata per caso\". I'm not pic.twitter.com/9n5VJOyY7w— Sebastiaan Slagmolen (@Slagmolen7) September 22, 2024 Ganna, il lungo percorso verso Zurigo Non è stato un avvicinamento semplice quello di Filippo Ganna al Mondiale di Zurigo. Dopo l’Olimpiade, il piemontese ha avuto problemi fisici e di testa: la tanta stanchezza accumulata nel doppio impegno parigino (anche in bronzo nell’inseguimento su pista), sommata a una stagione molto lunga hanno inciso sull’agosto di Ganna (un 14° posto nella crono del Giro di Germania e il ritiro al Renewi Tour). La crono a Zurigo è stato il 64° giorno di corsa nel suo 2024. L’incertezza sulla sua presenza a Zurigo era arrivata fino all’inizio di settembre. Poi la decisione, il classico ritiro in altura al Rifugio Oberto Maroli, di fronte al Monte Rosa e il sì: quello di Zurigo è stato probabilmente il miglior Ganna della stagione. It's a time triallist's worst nightmare - a chain falls off just seconds before the start.And for @EvenepoelRemco , that very fear happened to him just seconds before he took off in the @UCI_cycling Men's ITT. Thankfully, he got the chain fixed with 20s to spare.#Zurich2024 pic.twitter.com/LNnwhKbExQ— SBS Sport (@SBSSportau) September 22, 2024 L’evoluzione di Affini Molto bravo anche Edoardo Affini, esploso in questa seconda metà d’anno. Buoni piazzamenti tra Vuelta a Burgos, Vuelta (5° posto nella prima crono), poi il doppio oro europeo in Belgio tra crono individuale e staffetta mista. Ganna e Affini saranno al via mercoledì della staffetta a cronometro mista (tre uomini e tre donne), altra occasione di medaglia per gli azzurri. E c’è un’altra bella notizia nel pomeriggio del ciclismo azzurro: Antonio Tiberi ha vinto il Tour del Lussemburgo con una grande azione nell’ultima tappa. Alle sue spalle, nella generale, il campione del mondo in carica Mathieu Van der Poel, che ha provato in ogni modo a tenere la maglia di leader, senza riuscirci. Per il corridore laziale, uno degli otto selezionati dal ct Bennati per la prova in linea di domenica 29 settembre, è il secondo successo in carriera, il primo in una corsa a tappe."
        },
        {
            "Title": "Inps, controlli su 1,6 miliardi di pensioni pagate all’estero per scovare gli assegni che vanno ai defunti",
            "Source": "Repubblica",
            "Date": "2024-09-23",
            "Link": "https://www.repubblica.it/economia/diritti-e-consumi/pensioni/2024/09/22/news/inps_controllo_pensioni_estero_accertamento_in_vita-423514676/",
            "Content": "Un controllo sui pensionati italiani all’estero per verificare che non si disperdano risorse, considerando che dall’Inps ogni mese partono 310mila assegni che vanno in circa 160 Paesi e valgono 1,6 miliardi di euro. L’Istituto della previdenza ha avviato il cosiddetto “accertamento dell’esistenza in vita per gli anni 2024 e 2025”, giunto alla sua seconda fase. Nei giorni scorsi l’Istituto ha diffuso un messaggio ricordando che è “verifica necessaria”, che viene svolta da Citibank. Ho maturato i requisiti per l’anticipata, rischio il passaggio al contributivo in caso di stretta del governo sulle pensioni? a cura di Fondazione Studi Consulenti del Lavoro 20 Settembre 2024 Partite le lettere, risposte entro il 18 gennaio Questa, per garantire la regolarità dei pagamenti, “richiede ai pensionati residenti all’estero di fornire un’attestazione di esistenza in vita recante, oltre alla firma del pensionato, anche quella di un operatore di patronato, di un funzionario di ufficio consolare o di un’autorità locale abilitata”. La spedizione delle richieste è partita il 20 settembre e destinatari sono i residente in Europa, Africa e Oceania. Ci sono alcune eccezioni, in particolare per chi risiede in Paesi che hanno accordi di comunicazione dei dati sui decessi; è il caso, ad esempio, di Germania, Svizzera, Belgio, Francia o Australia. Esentati anche i Paesi scandinavi e quelli dell’Est Europa, perché già interessati dalla prima fase di accertamento. Le dichiarazioni sono da restituire alla banca entro il 18 gennaio 2025. Nel messaggio dell’Inps sono precisate le modalità e le informazioni richieste. Cosa succede a chi non presente l’attestazione L’Istituto dettaglia ancora che nel caso in cui l’attestazione non sia prodotta, il pagamento della rata di febbraio 2025, dove possibile, avverrà in contanti presso le agenzie Western Union del paese di residenza e, in caso di mancata riscossione personale o produzione dell’attestazione di esistenza in vita entro il 19 febbraio 2025, il pagamento delle pensioni sarà sospeso a partire dalla rata di marzo 2025. Aggiornamento dei coefficienti di trasformazione delle pensioni, come incassare gli assegni migliori? a cura di Fondazione Studi Consulenti del Lavoro 23 Settembre 2024 Infine, per ridurre il rischio di pagamenti di prestazioni dopo la morte del beneficiario e per prevenire le criticità derivanti dalle eventuali azioni di recupero delle somme indebitamente erogate, alcuni pensionati potranno essere interessati dalla verifica generalizzata dell’esistenza in vita, indipendentemente dalla propria area geografica di residenza o domicilio."
        },
        {
            "Title": "Teramo, escursionista disperso sul Gran Sasso: ricerche sospese a causa del maltempo",
            "Source": "Repubblica",
            "Date": "2024-09-23",
            "Link": "https://www.repubblica.it/cronaca/2024/09/22/news/teramo_escursionista_disperso_sul_gran_sasso_ricerche_sospese_a_causa_del_maltempo-423515225/",
            "Content": "A causa di una fitta nebbia è stato necessario sospendere sul Gran Sasso le ricerche di un giovane escursionista, iniziate questa mattina nella zona di Prati di Tivo, nel comune di Pietracamela (Teramo). Poco dopo le 9:30 due squadre dei vigili del fuoco di Teramo sono intervenute per cercare il 35enne che ieri, parcheggiata l'auto nella zona di Cima Alta, a circa 1600 metri di quota nei pressi di un camping, si era incamminato verso la cima orientale del Gran Sasso, passando per il rifugio Franchetti. Stamattina i familiari, constatato che non era rientrato a casa, hanno lanciato l'allarme. Sul posto hanno operato due squadre dei vigili del fuoco del comando di Teramo, con il furgone Ucl (Unità di comando locale) e personale qualificato in topografia applicata al soccorso, tecnici del Cnsas e del soccorso alpino della guardia di finanza e carabinieri della stazione di Pietracamela. Nel corso della mattina droni e un elicottero del reparto volo dei vigili del fuoco di Pescara hanno sorvolato la zona senza, però, riuscire a individuare il disperso. Le ricerche si sono concentrate nell'area compresa tra Cima Alta e la vetta del Gran Sasso."
        },
        {
            "Title": "I falchi sono tornati e minacciano la riforma dell’Ue",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/23/news/i_falchi_sono_tornati_e_minacciano_la_riforma_dell_ue-423511829/",
            "Content": "L’“Ursulacentrismo” può essere anche sinonimo di stagnazione? Mentre si sta ancora completando il processo di approvazione della nuova Commissione europea, le scelte compiute da Ursula von der Leyen iniziano a porre molti interrogativi. Le sue mosse, infatti, stanno portando ad una struttura dell’esecutivo europeo priva di direttrice politica. Tutto ruota intorno al “sole” di Ursula, ci sono due piccoli satelliti — Spagna e Francia — e gli altri sono delle meteore impercettibili. Anche il ruolo delle famiglie politiche è stato ridotto a funzione ancillare. Tutto questo cosa comporta? Il nucleo dell’“Ursulacentrismo” contiene nel suo interno più profondo il pericolo dell’inazione. O meglio del mantenimento dello Status quo. L’esatto contrario del rapporto Draghi. Nessuna riforma dunque per velocizzare le procedure decisionali dell’Unione — abolizione del voto all’unanimità — e investimenti che facciano perno di nuovo sul debito pubblico comune. La via seguita con il Recovery Fund. L’economia a due velocità La strada smarrita Con la “depoliticizzazione” della Commissione non si riesce a individuare nemmeno una “strada politica”. La paralisi mantiene le varie posizioni di forza o di debolezza. Conserva le vecchie abitudini, anche quelle sbagliate, e i privilegi. E nell’Unione esiste una linea di vantaggio tradizionale che si coniuga ad una rigidità socio-culturale: è quella dei “rigoristi”, dei cosiddetti “falchi”. Che troppo spesso hanno ridotto la convivenza europea a una mera questione di numeri. Alla moneta senza la solidarietà. Che preferiscono mantenere alti i tassi della Bce per tenere sotto controllo l’inflazione piuttosto che aiutare la crescita. Scalfire o correggere questa postura non è mai stato semplice. Ora sembra esserlo ancora di meno nonostante lo scenario terrificante illustrato proprio dall’ex presidente della Bce nel suo report. «Agonia e minore libertà», se ci si oppone al mercato unico e all’emissione del debito comune. Eppure proprio i “falchi” non sembrano aver colto questo allarme. Hanno fatto sentire la loro voce contro Draghi. E von der Leyen — forse conscia che il suo Paese, la Germania, andrà alle elezioni entro un anno — ha recepito molte di quelle sensibilità. La stagione di debolezza dei governi nazionali si riflette quindi sugli atteggiamenti della Commissione che appare in primo luogo pronta a difendere il potere conquistato più che a sviluppare un programma quinquennale efficace e realistico di riforme. Basta leggere le “lettere di missione” inviate ai Commissari nominati per capire quanto la prospettiva di una palude sia sempre più larga. Ad esempio, negli obiettivi affidati al lettone Valdis Dombrovskis, il falco più falco di tutti, si sottolinea un punto: la “deadline” dei Pnrr resta il 2026. Un modo, nemmeno tanto gentile, per avvertire i ritardatari come l’Italia che non sono previste proroghe. E se qualcuno ha pensato in passato che si potessero prolungare i finanziamenti del NextGenerationEu, beh se lo scordasse. Perché a gestire quella partita c’è “Valdis il falco”. E il “no” al differimento non è una semplice attitudine a rispettare gli accordi presi, è una pura questione ideologica. Accettare una deroga, infatti, equivarrebbe ad avallare un principio: quello che si può emettere ancora debito comune. Il rischio conti pubblici I conti di Draghi Persino l’ipotesi di rifinanziare quella parte che inizierà a scadere nel 2028 è considerato un abominio per i nordici. E non vale l’argomento che tra poco più di tre anni va rimborsato chi ha prestato i soldi all’Ue con un ritmo di circa 30 miliardi ogni anno, che verranno sottratti inevitabilmente al bilancio comune. Vorrà dire avere 30 miliardi in meno per le riforme, per la competitività o per la difesa. Ma anche questa eventualità ha già provocato reazioni nervose. Contrarie a rendere perenne il debito comune. Anzi, sempre nella “lettera di missione” per Dombrovskis c’è un solo riferimento a nuove forme di finanziamento. Ma guarda caso è quello alle “risorse proprie”. Ossia il modello classico che esclude l’emissione di altri eurobond. Poi, certo, c’è una specie di omaggio ai conti fatti da Draghi. Ecco dove Draghi cerca 800 miliardi: non solo Stato, ma banche, Venture, assicuratori, famiglie e fondi pensioni 10 Settembre 2024 L’ex premier italiano stima che servirebbero almeno 800 miliardi l’anno per rendere competitiva l’Europa. Fondi da rintracciare nel bilancio comunitario, in un eventuale ulteriore debito comune e nei finanziamenti privati e allora la presidente della Commissione parla della necessità di «esplorare tutte le fonti di finanziamento». Ma non si sbilancia oltre. Persino nell’incarico assegnato alla socialista spagnola, Teresa Ribera, si contempla una concessione aggiuntiva ai “rigoristi-egoisti” del nord Europa. Si chiede alla commissaria con delega alla concorrenza di studiare un possibile allargamento del “Temporary framework” sugli aiuti di Stato. Cosa vuole dire? Che si concede una chance ulteriore ai paesi più ricchi, in particolare alla Germania. Durante la pandemia, infatti, Bruxelles aveva allargato le maglie degli aiuti di Stato. Ma è una possibilità riservata a chi ha margini fiscali, chi ha soldi. Tanto è vero che oltre il 50 per cento delle richieste di deroga su questo versante è arrivato da Berlino. Circa il 30 dalla Francia. Il poco restante, sparpagliato tra tutti gli altri 25 Stati membri. Un meccanismo che distorce con evidenza la concorrenza e la parità di condizioni dentro l’Unione. Ma appunto è il “modello falco”. Che in questo oceano di immobilismo torna a farsi sentire. Quando la politica è debole e il potere si concentra su una sola persona, la conservazione il più delle volte prevale. E non può essere un caso che sia ancora Dombrovskis a gestire il nuovo Patto di Stabilità e che il “frugale” olandese Hoekstra si occuperà della parte fiscale. Per l’Italia, ma anche per la Francia, non sarà semplice rispettare le scadenze per rientrare dal deficit eccessivo nei prossimi sette anni e poi mettere mano al debito sperando in una almeno iniziale curva discendente. Con i due nordici occhiuti la flessibilità diventerà un lontano ricordo. Almeno fino a quando il Vecchio Continente non dovrà affrontare un’ennesima crisi. Perché, come spiegava uno dei “padri” dell’Unione europea, Jean Monnet, «l’Europa sarà forgiata nelle crisi e sarà la somma delle soluzioni adottate per quelle crisi»."
        },
        {
            "Title": "Norvegia, sorpresa in aereo: c’è un topo vivo nel pasto di una passeggera. E il volo Oslo-Malaga è costretto ad atterrare",
            "Source": "Repubblica",
            "Date": "2024-09-23",
            "Link": "https://www.repubblica.it/esteri/2024/09/21/news/topo_aereo_pasto_norvegia-423513005/",
            "Content": "La scoperta di un topo, apparentemente uscito dal pasto di un passeggero, ha costretto un aereo di linea Sas ad atterrare per una sosta improvvisata. Lo ha riferito un portavoce della compagnia aerea, precisando che l'insolito episodio si è verificato mercoledì sulla tratta tra Oslo e Malaga, quando il passeggero clandestino è stato scoperto a bordo, costringendo l'aereo ad interrompere il volo per atterrare a Copenhagen.\"Secondo le nostre procedure, c'è stato uno scambio di aerei per un'ispezione\" dell'aereo, ha spiegato Oystein Schmidt, portavoce della Sas in Norvegia. \"Questo è qualcosa che accade estremamente raramente\", ha assicurato. L'incidente non sembra aver smorzato il buon umore dei passeggeri. \"Che ci crediate o no. Una signora accanto a me ha aperto il suo cibo e un topo è saltato fuori\", ha scritto il passeggero Jarle Borrestad sulla sua pagina Facebook, con una foto che lo mostra tutto sorridente accanto ad altre due donne, anche loro visibilmente gioiose. I passeggeri sono stati trasportati a Malaga a bordo di un altro volo. \"Abbiamo stabilito procedure per tali situazioni, che includono anche una revisione con i nostri fornitori per garantire che ciò non accada di nuovo\", ha affermato Schmidt."
        },
        {
            "Title": "Supercoppa di basket, la finale è Milano-Bologna",
            "Source": "Repubblica",
            "Date": "2024-09-23",
            "Link": "https://www.repubblica.it/sport/basket/2024/09/22/news/supercoppa_di_basket_finale_milano_bologna-423514587/",
            "Content": "Sarà ancora una volta Milano contro Bologna. La sfida che ha deciso lo scudetto nelle ultime quattro stagioni (tre vittorie dell’Olimpia e una della Virtus) assegnerà stasera (ore 18) anche il primo trofeo della nuova, la Supercoppa. Le due semifinali andate in scena alla Unipol Arena sono state completamente diverse. Milano ha battuto nettamente Venezia 73-62 in una partita mai in discussione: 14 i punti del play macedone Dimitrijevic, 13 quelli di Mirotic. L’Olimpia di Messina torna in finale dopo tre anni e cercherà di interrompere un digiuno che dura dal 2020. Molto più sofferta la vittoria della Virtus Bologna, che ha piegato Napoli 96-87. La squadra di Banchi ha dominato la prima parte di gara (52-34 all’intervallo) ma nel terzo periodo ha accusato un blackout che ha rimesso la sfida in equilibrio (70 pari). Nell’ultimo quarto è stato Shengelia (21) a prendere per mano Bologna e a guidarla alla quinta finale consecutiva. EA7 EMPORIO ARMANI-UMANA REYER 73-62EA7 EMPORIO ARMANI MILANO: Dimitrijevic 14, Bortolani, Tonut 4, Bolmaro 5, Leday 10, Ricci 7, Flaccadori 5, Diop 3, Caruso, Shields 4, Nebo 8, Mirotic 13. Allenatore: Messina.UMANA REYER VENEZIA: Lever, Munford 4, Casarin 10, Moretti 3, Ennis 7, Janelidze ne, Kabengele 9, Parks 4, Wheatle 5, Simms 8, Tessitori 12. Allenatore: Spahija.ARBITRI: Lanzarini-Grigioni-Gonella.NOTE: parziali 20-12, 39-24, 59-40. Tiri liberi: Milano 11/13, Venezia 15/26. Usciti per falli: nessuno. NAPOLI BASKET-VIRTUS SEGAFREDO 87-96NAPOLI BASKET: Saccoccia ne, Copeland 30, Treier 8, Pangos 15, De Nicolao ne, Woldetensae 3, Manning jr 11, Hall 4, Dreznjak 2, Williams 6, Totè 8, Mabor Dut Biar. Allenatore: Milicic.VIRTUS BOLOGNA: Belinelli 9, Pajola, Clyburn 13, Shengelia 21, Hackett 13, Grazulis ne, Morgan 13, Polonara 10, Diouf 2, Zizic 11, Akele, Tucker 4.Allenatore: Banchi.ARBITRI: Attard-Perciavalle-Nicolini.NOTE: parziali 16-29, 34-52, 70-70. Tiri liberi: Napoli 5/7, Bologna 14/21. Usciti per falli: nessuno."
        },
        {
            "Title": "Ex Ilva, Urso: “Evitato il collasso”. Sul tavolo quindici manifestazioni di interesse",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/21/news/ex_ilva_urso_evitato_il_collasso_sul_tavolo_quindici_manifestazioni_di_interesse-423513197/",
            "Content": "Questa notte si è chiusa la fase preliminare della gara internazionale per l'ex Ilva con \"manifestazioni di interesse da parte di 15 attori internazionali e nazionali, alcuni dei quali hanno presentato una manifestazione per l'intero asset produttivo e altre per alcune parti non complete degli asset\". Così il ministro delle Imprese e del Made in Italy, Adolfo Urso, parlando a margine di un evento a Catania ha fatto il punto sull’ennesimo snodo nel tentativo di rilancio del colosso dell’acciaio di Taranto. Un tentativo che viene in una fase di debolezza per tutto il comparto, come dimostrato anche dagli ultimi dati di Federacciai secondo i quali dall'inizio dell'anno ad agosto i volumi produttivi, pari a 13,3 milioni di tonnellate, hanno consolidato una riduzione del 5,2% sullo stesso periodo dello scorso anno. Il governo studia la riforma dei porti. Autorità centrale e apertura ai privati di Raffaele Lorusso 21 Settembre 2024 Restando al polo tarantino, ora parte la fase in cui gli interessati possono accedere alla data room per guardare meglio la situazione finanziaria. \"Inizia una fase in cui queste aziende potranno accedere a ulteriori informazioni sulla base delle quali costruire i loro piani industriali, finanziari, ambientali e occupazionali. E nel contempo, ove ci fossero altri interessati potrebbero comunque farlo in cordata con questi. E comunque è sempre possibile che altri accedano ad una manifestazione di interesse\", ha spiegato Urso. \"Penso che nei prossimi mesi definiranno piano industriali tra loro concorrenziali e noi sceglieremo quello che sarà migliore per garantire il rilancio della siderurgia nazionale e il percorso green del sito dell'ex Ilva che noi pensiamo possa diventare il più grande sito siderurgico green d'Europa\", ha aggiunto. Negli ultimi giorni era emerso che i candidati di maggior peso a rilevare in blocco la ex Ilva sarebbero gli ucraini di Metinvest, ma anche gli indiani di Vulcan green Steel o i canadesi Stelco. Tra le altre, che guardano di più ai singoli asset, ci sarebbero le italiane Marcegaglia e Arvedi, e interessato è anche il colosso giapponese Nippon Steel che nelle scorse settimane aveva preso contatti con il governo. Ex Ilva in stallo. Così affonda anche il porto di Taranto di Raffaele Lorusso 21 Settembre 2024 In attesa dei prossimi passi, Urso ha rivendicato quanto fatto fin qui: \"In appena 6 mesi i commissari sotto le nostre indicazioni sono riusciti a risistemare la piena funzionalità di quell'altoforno e a programmare l'apertura di un secondo altoforno nell'ottobre di quest'anno e di un terzo prima nella parte prossimo anno\", ha detto. \"Nel contempo in questi 6 mesi abbiamo creato le condizioni, anche con il prestito ponte dell'Ue, per una gara internazionale, di cui si è chiusa questa notte la fase preliminare\", ha detto Urso."
        },
        {
            "Title": "Risultati elezioni in Brandeburgo: in Germania l'Spd davanti all'Afd",
            "Source": "Repubblica",
            "Date": "2024-09-23",
            "Link": "https://www.repubblica.it/esteri/2024/09/22/news/risultati_elezioni_brandeburgo_germania_2024-423515133/",
            "Content": "BERLINO – Sembra un paradosso, ma non lo è. Nonostante Olaf Scholz, la Spd ha vinto le elezioni in Brandeburgo. Al governatore uscente, Dietmar Woidke, che aveva intimato al cancelliere di tenersi lontano dai suoi comizi, è riuscito sull’ultimo miglio un clamoroso sorpasso sull’AfD, che era da mesi avanti in tutti i sondaggi. I socialdemocratici vincono anche migliorando il loro risultato di cinque anni fa: sfiorano il 31% contro il 26% del 2019. Anche l’ultradestra Afd migliora di ben sei punti ma si ferma al 29%. La Cdu incassa uno dei peggiori risultati della storia a un’elezione regionale, e finisce persino contro la ‘start up’ della politica tedesca, il partito di Sahra Wagenknecht (Bsw). I cristianodemocratici si fermano al 12%, un punto e mezzo dietro la Bsw. E per i conservatori è uno shock: il peggior risultato dalla caduta del muro di Berlino. L’altra amara sorpresa di queste elezioni è il risultato dei Verdi: non hanno raggiunto la soglia di sbarramento del 5%, finiscono fuori dal parlamentino regionale. Una vittoria “nonostante” Scholz Sono due i fattori che hanno contribuito a mobilitare gli elettori progressisti: la minaccia che il popolarissimo Woidke gettasse la spugna - il governatore aveva promesso di “lasciare” se la Spd fosse arrivata seconda - ma soprattutto il suo monito al cancelliere a tenersi lontano da tutti i suoi comizi. Scholz è stato trattato come criptonite dall’uomo che ha guidato il land intorno a Berlino negli ultimi undici anni, e non di rado l’ingegnere agrario sessantaduenne si è messo contro la linea ufficiale del governo semaforo. Woidke si è battuto fino all’ultimo per ottenere sussidi per le miniere di lignite in Lusazia - la regione da cui proviene - e si è opposto alla loro chiusura anticipata. E ha regalato al land ottimi risultati economici anche al netto dell’arrivo della Gigafactory Tesla a Gruenheide. E ora sta lottando per tenere aperti i 66 ospedali del land, nonostante le minacce di tagli del suo collega di partito, il ministro della Sanità Karl Lauterbach. Alla fine, la campagna elettorale si è trasformata in un duello a due tra Woidke e l’Afd. Uno dei manifesti più famosi recitava “se volete votare testa rapata, scegliete Woidke”. Ma il convitato di pietra è rimasto sempre il cancelliere Scholz. Il nodo delle alleanze Fino a domenica mattina, quando si era detto “ottimista” sull’esito del voto, Woidke ha sperato in una riedizione delle elezioni del 2019, quando aveva superato l’Afd all’ultimo momento. E ha vinto la scommessa, anche grazie a una partecipazione straordinaria al voto: l’affluenza è stata del 74%, ben 13 punti sopra al 2019. A caldo, Woidke ha detto che “una cosa è chiara: abbiamo messo a segno un recupero che non si era mai visto, in questo land”. Per formare un governo, parlerà anzitutto con la Cdu, suo attuale alleato. Ma vista la disfatta dei Verdi, Woidke ha già detto di non essere contrario a un’alleanza a tre con il candidato del partito di Wagenknecht, Robert Crumbach. Un uomo che, prima di bussare a gennaio alla porta della leader rossobruna, era stato per 40 anni un membro della Spd."
        },
        {
            "Title": "Giorgia promette un aiuto su X, ma l’abbraccio con i filo Trump irrita i dem e la Casa Bianca",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/23/news/meloni_new_york_assemblea_onu-423515499/",
            "Content": "New York — Si muove senza troppe cautele, Giorgia Meloni. Perché su Elon Musk ha scelto di scommettere. Farsi premiare da lui nella cerimonia dell’Atlantic Council stasera a New York è mossa ponderata. Ufficialmente, una decisione dettata dalla necessità di collaborare con un imprenditore che gestisce dossier strategici, capaci di generare miliardi di dollari. Ufficiosamente, portata avanti per mostrarsi al fianco del più stretto alleato di Donald Trump. Così però si mette in aperto contrasto con Kamala Harris, a quasi un mese dalle presidenziali americane, al punto che fonti dell’amministrazione non nascondono informalmente come lo sgarbo sia stato notato. Non produrrà uno strappo, perché Usa e Italia hanno interesse a preservare l’alleanza, ma neppure aiuterà le relazioni, se la scommessa di Meloni su Trump risultasse perdente e il 20 gennaio Harris entrasse alla Casa Bianca. Da Musk donazione a Trump di 289mila dollari 21 Settembre 2024 E allora a Musk, riferiscono fonti autorevoli, la presidente del Consiglio garantirà sostegno politico su un terreno simbolico, ma delicatissimo: quello legato al ruolo del social X. Elon si è già scontrato col governo del laburista inglese Starmer, a causa del megafono del social nelle violenze di piazza in Gran Bretagna. E ora rischia una reazione delle istituzioni europee per il Digital Services Act, la legge sui servizi digitali che impone alle piattaforme - quindi anche X - di bloccare la disinformazione, soprattutto a ridosso di passaggi elettorali. Meloni è pronta a mettersi di traverso a Bruxelles, per aiutare “l’amico” fondatore di Tesla, seguendo il suo slogan sulla “libertà di pensiero”. Meloni si fa premiare da Musk, l’Atlantic Council in imbarazzo di Tommaso Ciriaco (Roma) e dal nostro corrispondente Paolo Mastrolilli (New York) 21 Settembre 2024 I social sono un asset decisivo per le prossime battaglie di consenso, viste anche le denunce ripetute da Washington sulle interferenze russe e non solo. Non a caso, Musk ha pensato di celebrare l’arrivo della premier postando solo poche ore fa un video di Meloni risalente al settembre del 2023, in cui provava a difendersi nel pieno dell’emergenza sbarchi (uno dei principali fallimenti del suo esecutivo) rivolgendosi direttamente a chi partiva con queste parole: “Se entrate illegalmente sarete rimpatriati”. Il ceo di Tesla rilancia quell’intervento, dodici mesi dopo e senza contesto, plaudendo all’italiana con una sola parola: “Bravo!”. Dimostrando come X sia sempre più potentissima arma in mano alla propaganda sovranista e ultraconservatrice. Spazio Elon Musk: “Le astronavi per Marte partiranno entro due anni” Pier Luigi Pisa 08 Settembre 2024 Ma non basta. Nel primo giorno della missione a New York, Meloni incontra pure i top manager Microsoft e Google, giganti tech. Sono i due big che lavorano gomito e gomito nei progetti per l’intelligenza artificiale. Piano che interessa la premier e si intreccia con i dossier cari a Musk: non a caso, Meloni non pubblicizza i colloqui per non urtare l’imprenditore trumpiano, in competizione con queste aziende. Musk, infatti, aveva inizialmente investito su Open Ai di Sam Altman - il creatore di Chat Gpt - ma poi aveva abbandonato l’impresa. A subentrargli era stata proprio l’azienda fondata da Bill Gates, investendo 10 miliardi, e ne era nata una causa. Parlare con Google e Microsoft significa inoltre relazionarsi con giganti da tempo sotto la lente delle autorità antitrust europee: il terreno è dunque minato e la premier deve evitare di forzare troppo la mano con la Commissione europea. “Nessuno prova a uccidere Biden e Harris”. I Servizi segreti Usa indagano sul post di Musk dopo il tentativo di attentato a Trump 20 Settembre 2024 Un altro corto circuito pericoloso lo rischia con Washington, perché se Trump vincerà il 5 novembre avrà fatto la scommessa giusta e ne trarrà i relativi vantaggi, ma se a prevalere sarà Harris potrebbero restare ruggini. Fonti autorevoli dell’amministrazione, in un contesto del tutto informale, confermano infatti che lo sgarbo è stato notato. A poche settimane dal voto, la stragrande maggioranza dei leader internazionali evita di prendere posizioni nette, e in questo quadro risalta la scelta di Meloni di farsi presentare da un sostenitore di Trump finito sotto inchiesta del Secret Service, perché su X si è chiesto come mai nessuno abbia ancora cercato di uccidere Biden e Harris. Scherzava, ma come puoi essere sicuro di come la prenderanno i tuoi milioni di seguaci? Open Arms, Meloni difende Salvini: “Ha fatto il suo lavoro”. Musk: “Giudice pazzo”. Schlein: “Premier inopportuna” Giacomo Galanti 14 Settembre 2024 La risposta è che Musk era stato scelto prima di queste “esternazioni”, ma la verità è che già nel maggio 2023 aveva lanciato su Twitter la candidatura presidenziale di Ron DeSantis, allora favorito per la nomination del Gop, e quindi non c’erano dubbi sulla sua posizione contro Biden e Harris. Il timore dei vertici dell’Atlantic Council è che trasformi la serata di oggi in un evento di campagna elettorale, creando imbarazzo a tutti. “Attacco al governo, non mollo”. E Salvini invita Musk a Pontida di Antonio Fraschilla 16 Settembre 2024 Dopo la sua vittoria nelle elezioni italiane, Washington temeva che Meloni diventasse la nuova Orban, più potente. Invece è rimasta piacevolmente sorpresa dal suo pragmatismo, le posizioni ferme su Ucraina e Cina nonostante le riserve di Matteo Salvini, e il G7, dove come presidente di turno deve gestire il trasferimento a Kiev dei 50 miliardi di dollari ricavati dai beni russi congelati. Usa e Italia hanno, e continueranno ad avere un stretta alleanza, ma anche gli errori inutili hanno un peso."
        },
        {
            "Title": "Calamità naturali, il Mimit conferma l’obbligo di assicurazione per le imprese: “Non ci saranno rinvii”",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/21/news/calamita_naturali_il_mimit_conferma_l_obbligo_di_assicurazione_per_le_imprese_non_ci_saranno_rinvii-423513532/",
            "Content": "MILANO – La nuova ondata di alluvioni in Emilia Romagna ha rimesso a nudo la fragilità del territorio italiano, ma anche delle sue imprese e famiglie che – economicamente parlando – non sono “coperte” contro i colpi che il clima in rapido cambiamento porta alle nostre case e capannoni con frequenza sempre più allarmante. Per questo è tornato in auge il discorso di imporre, alle aziende in primis ma forse anche ai privati, la sottoscrizione di polizze assicurative ad hoc. Sul primo fronte, a dire il vero, la scorsa Manovra già dispone un obbligo entro la fine dell’anno. Tema complesso, anche per la sostenibilità delle imprese di assicurazione, che infatti aveva portato a una ipotesi di rinvio. Un’idea cristallizzata dalla proposta di tre senatori di FdI, Paola Ambrogio, Guido Liris e Fausto Orsomarso. Che però il governo – di cui Fdi è azionista di maggioranza – ora sconfessa. Il governo senza soldi. “Contro le calamità obbligo di assicurarsi” di Vincenzo di Zanni 20 Settembre 2024 A far sapere che non ci sarà alcun rinvio per la norma che prevede l'assicurazione obbligatoria delle imprese contro gli eventi catastrofali, come concordato dal Ministro delle Imprese e del made in Italy, Adolfo Urso, con il ministro dell'Economia, Giancarlo Giorgetti, sono proprio le fonti del Mimit. Che ricordano come proprio lunedì ci sia in agenda al Mimit un incontro con le associazioni di categoria, durante il quale verranno illustrati in via generale i contenuti dello schema di decreto attuativo necessario per rendere operativo l'obbligo. E mentre il Cdm ha dichiarato lo stato d’emergenza con 20 milioni per far fronte alle prime urgenze, sullo sfondo resta il percorso verso un’assicurazione obbligatoria contro le calamità naturali anche per le case, che potrebbe allargare il bacino dei premi incassati che rischia di esser troppo esiguo limitandosi alle sole aziende. Dopo le immagini dell’Emilia-Romagna sott’acqua, con 2.500 persone evacuate – che pure non hanno evitato di arrivare alla bagarre tra Stato centrale e governo locale – l’unica cosa certa è che bisogna agire."
        },
        {
            "Title": "Kate Middleton, prima apparizione pubblica dopo la fine del ciclo di chemioterapia",
            "Source": "Repubblica",
            "Date": "2024-09-23",
            "Link": "https://www.repubblica.it/esteri/2024/09/22/news/kate_middleton_cancro_chemioterapia_ultime_notizie-423514871/",
            "Content": "Prima uscita pubblica per la principessa del Galles in seguito all’annuncio della fine della chemioterapia. L'annuncio della principessa Kate: \"Ho finito la chemioterapia, sono stati mesi molto duri\" Kate e suo marito, il principe William, sono stati avvistati mentre si recavano chiesa in compagnia del re Carlo III e la regina Camilla vicino alla loro tenuta reale di Balmoral in Scozia. Kate Middleton pictured for the first time since she announced she has finished chemotherapy https://t.co/HkINwGaNni pic.twitter.com/MGcQC8lstj— Mail+ (@DailyMailUK) September 22, 2024 La principessa, 42 anni, ha annunciato il 9 settembre di aver completato il trattamento sei mesi dopo aver rivelato di avere il cancro. Un annuncio arrivato a sole sei settimane da quello di Buckingham Palace in cui si è annunciato il tumore di re Carlo. In un video in cui annunciava i suoi progressi, affermava che il percorso verso la piena guarigione sarebbe stato lungo e che lo avrebbe intrapreso giorno dopo giorno. Sempre in occasione del video, ha annunciato che avrebbe presenziato ad alcuni impegni fino alla fine dell'anno. Rimasta lontana dai riflettori per mesi, Kate ha fatto due apparizioni all'inizio di quest'anno. In primo luogo, durante la parata del compleanno del re a giugno, conosciuta come Trooping the Colour, e più recentemente durante la finale maschile a Wimbledon a luglio, dove ha ricevuto una standing ovation."
        },
        {
            "Title": "Supercoppa Italiana, Milano batte la Virtus Bologna all'overtime e conquista il 5° titolo",
            "Source": "Repubblica",
            "Date": "2024-09-23",
            "Link": "https://www.repubblica.it/sport/basket/2024/09/22/news/supercoppa_italiana_milano_batte_virtus_bologna_overtime-423515405/",
            "Content": "Milano conquista il primo trofeo stagionale strappando al supplementare (98-96) alla Virtus Bologna la Supercoppa Italiana all’Unipol Arena di Casalecchio di Reno. Per l’Olimpia è il 5° titolo mentre le Vu Nere, che avevano vinto la coppa nella ultime 3 stagioni, sono costretti ad allungare a 8 l’amaro record di secondi posti nella competizione. Le schiacciate di Shengelia e Nebo tra le migliori giocate della finale della Frecciarossa Supercoppa tra @OlimpiaMI1936 e @VirtusSegafredo presented by Pokerstarsnews #TuttoUnAltroSport pic.twitter.com/snS4N6uOWE— Lega Basket Serie A (@LegaBasketA) September 22, 2024 Virtus avanti anche di 15 punti nel primo tempo Gara tutta in salita per gli uomini di Messina che si fanno sorprendere dalle invenzioni di Shengelia e scivolano sotto 7-15. Le triple di Pajola e uno scatenato Clyburn consentono alla Virtus di portarsi +9 (13-22) e poi di allungare, in avvio di secondo quarto, con Tucker e Polonara, fino ad arrivare al massimo vantaggio di +15 (22-37). Shields e Dimitrijevic provano a rialzare l’Olimpia che però chiude la prima frazione sotto 36-47. All'overtime decidono Bolmaro e LeDay A ricucire piano piano lo strappo nella ripresa pensano Mirotic e ancora Dimitrijevic che rimettono in careggiata i compagni (53-53). A questo punto il match diventa un botta e risposta fino ai secondi finali: Mirotic con una tripla segna l’82-79 a -1’30” ma Morgan e Polonara firmano il controsorpasso (82-83). A -17” Clyburn trasforma un solo libero e consente a Milano di pareggiare nell’ultima azione con un tap-in di Nebo, lesto a riprendere un tiro spedito sul ferro da Shields. Nell’overtime Polonara prova a far scappare di nuovo la Virtus (88-93) ma Milano, grazie alle giocate di Bolmaro e LeDay, ribalta la partita piazzando un parziale di 10-0 (98-93). La formazione bolognese tenta di rientrare ma la tripla di Clyburn a 2” dal termine è troppo tardiva per evitare la sconfitta. MILANO-VIRTUS BOLOGNA 98-96 d1ts(17-26, 36-47, 64-69, 84-84)Milano: Dimitrijevic 16, Bortolani ne, Tonut 2, Bolmaro 18, Leday 11, Ricci 3, Flaccadori, Diop, Caruso ne, Shields 10, Nebo 20, Mirotic 18. Allenatore: Messina.Virtus Bologna: Belinelli 3, Pajola 9, Clyburn 14, Shengelia 17, Hackett 3, Grazulis ne, Morgan 11, Polonara 18, Diouf 4, Zizic 6, Akele ne, Tucker 11. Allenatore: Banchi.Arbitri: Attard-Gonella-Lanzarini.Note - Tiri liberi: Milano 24/27, Bologna 21/27. Uscito per cinque falli: Mirotic."
        },
        {
            "Title": "Juric: “Per Lina Soulokou mi dispiace, ci sono i figli di mezzo”",
            "Source": "Repubblica",
            "Date": "2024-09-23",
            "Link": "https://www.repubblica.it/sport/calcio/serie-a/2024/09/22/news/juric_dimissioni_lina_soulokou-423515408/",
            "Content": "\"Lina Soulokou? Ho saputo delle sue dimissioni mentre stavo mangiando”. Dopo il 3-0 rifilato all’Udinese, il nuovo tecnico della Roma Ivan Juric parla della complicata situazione del club giallorosso alla luce dell’esonero di Daniele De Rossi. In mattinata l’amministratrice delegata Lina Souloukou aveva infatti rassegnato le sue dimissioni dopo essere finita sotto tutela delle forze dell’ordine. Il motivo? Le continue minacce, contro la manager e i suoi due figli, ricevute da frange estremiste e criminali del tifo giallorosso, che le imputavano l’addio di Daniele. Lina Souloukou, il Ceo della Roma ha rassegnato le dimissioni: era sotto tutela delle forze dell’ordine dopo l'esonero di De Rossi di Marco Juric 22 Settembre 2024 Nel comunicato ufficiale, la Roma ha ringraziato Soulokou “per la dedizione in una fase particolarmente critica per il club”, oltre a spiegare che la proprietà “resta pienamente concentrata sulla crescita e sul successo della Roma, con una costante attenzione ai valori che rendono la nostra squadra così speciale”. Sulla spiacevole vicenda delle minacce, Juric ha mostrato solidarietà: “Mi dispiace umanamente per Lina, è un momento difficile perché sono cose familiari con i figli di mezzo”, il suo commento."
        },
        {
            "Title": "Da Musk donazione a Trump di 289mila dollari",
            "Source": "Repubblica",
            "Date": "2024-09-23",
            "Link": "https://www.repubblica.it/esteri/2024/09/21/news/da_elon_musk_donazione_a_donald_trump_di_289mila_dollari-423512730/",
            "Content": "Elon Musk ha donato al partito repubblicano una cifra record ad agosto, 289.100 dollari. Lo ha annunciato il National Republican Congressional Committee secondo quanto riportato dalla Cnn. Il patron di Tesla, la persona più ricca del mondo con un patrimonio netto stimato di oltre 250 miliardi di dollari, in passato ha finanziato sia i democratici che i repubblicani, ma mai cifre così significative. A luglio, il Wall Street Journal aveva riferito che Musk intendeva donare circa 45 milioni di dollari al mese per aiutare Donald Trump a vincere le elezioni. Una notizia che il miliardario aveva poi smentito."
        },
        {
            "Title": "Fisco, ultime ore per tenere il passo della rottamazione-quater: la quinta rata entro il 23 settembre",
            "Source": "Repubblica",
            "Date": "2024-09-23",
            "Link": "https://www.repubblica.it/economia/diritti-e-consumi/fisco/2024/09/21/news/fisco_ultime_ore_per_tenere_il_passo_della_rottamazione-quater_la_quinta_rata_entro_il_23_settembre-423513000/",
            "Content": "MILANO – Ultime ore per tenere il passo della rottamazione delle cartelle fiscali e in particolare versare la quinta rata della versione “quater” della definizione agevolata di carichi in mano alla riscossione dal 1° gennaio 2020 al 30 giugno 2023. Si tratta della agevolazione risalente alla Legge di Bilancio 2023 e che consente di versare solo l’importo dovuto a titolo di capitale e quello dovuto a titolo di rimborso spese per le eventuali procedure esecutive e per i diritti di notifica. Niente pagamenti invece per quel che riguarda sanzioni, interessi iscritti a ruolo, interessi di mora e aggio. Per quanto riguarda i debiti relativi alle multe stradali o ad altre sanzioni amministrative (diverse da quelle irrogate per violazioni tributarie o per violazione degli obblighi contributivi), chi ha aderito si risparmia le somme dovute a titolo di interessi (comunque denominati, comprese pertanto le cosiddette “maggiorazioni”), e l’aggio. Rottamazione quater, il nuovo termine per la quinta rata slitta al 23 settembre Antonella Donati 08 Agosto 2024 Scadenza il 23 settembre Come ricorda l’Agenzia delle Entrate-Riscossione, per la quinta rata della Rottamazione-quater delle cartelle l’ultimo giorno utile per il pagamento è lunedì 23 settembre. In caso di versamento non effettuato, eseguito oltre il termine ultimo oppure di ammontare inferiore rispetto all’importo previsto, la legge prevede la perdita dei benefici della Definizione agevolata e quanto già pagato sarà considerato a titolo di acconto sul debito residuo. La scadenza della quinta rata della Rottamazione-quater, originariamente prevista il 31 luglio scorso, è stata posticipata al 15 settembre con decreto, ma saranno considerati tempestivi i pagamenti effettuati entro il 23 settembre 2024 in considerazione dei giorni di tolleranza e di quelli lavorativi. Agenzia delle entrate-Riscossione ricorda che i contribuenti in regola con le rate precedenti devono utilizzare il modulo di pagamento allegato alla Comunicazione delle somme dovute che riporta la scadenza del 31 luglio 2024. Come pagare È possibile pagare in banca, agli uffici postali, nelle tabaccherie e ricevitorie, agli sportelli bancomat (Atm) abilitati, utilizzando i canali telematici delle banche, di Poste Italiane e di tutti gli altri Prestatori di Servizi di Pagamento (PSP) aderenti al nodo pagoPa, sul sito www.agenziaentrateriscossione.gov.it oppure con l'App Equiclick. Si può pagare anche direttamente agli sportelli di Agenzia delle entrate-Riscossione prenotando un appuntamento. I servizi online I contribuenti che hanno necessità di recuperare la Comunicazione delle somme dovute e i moduli di pagamento possono sempre scaricarne una copia direttamente nell’area riservata del sito www.agenziaentrateriscossione.gov.it oppure riceverli via e-mail inviando una richiesta dall’area pubblica, senza necessità quindi di pin e password, allegando un documento di riconoscimento. Sul sito di Agenzia delle entrate-Riscossione è disponibile anche ContiTu, il servizio che consente di scegliere di pagare in via agevolata soltanto alcuni degli avvisi/cartelle contenuti nella Comunicazione delle somme dovute."
        },
        {
            "Title": "Vende collezione di carte Pokémon ma gli danno 105mila euro del Monopoli",
            "Source": "Repubblica",
            "Date": "2024-09-23",
            "Link": "https://torino.repubblica.it/cronaca/2024/09/23/news/vende_collezione_carte_pokemon_truffa-423515800/",
            "Content": "Rubano una collezione originale da 110mila euro di tessere dei Pokémon pagandola con una montagna di soldi del Monopoli. Sembra uno scherzo è invece è la truffa nella quale è incappato la settimana scorsa a Torino un collezionista austriaco di 28 anni. La vicenda è finita agli atti della questura di Torino, che adesso indaga per risalire al truffatore. Non è la prima volta che i collezionisti degli animaletti nati 25 anni fa dall’intuizione del disegnatore di videogiochi giapponese Satoshi Tajiri sono vittima delle truffe: generalmente però si consumano online. Invece, il colpo studiato e messo a segno a Torino, sembra ispirato al copione di un film. Il ventottenne è stato agganciato sui social da «un uomo di origini sinti, che parlava perfettamente italiano». Del resto, i siti specializzati sono pieni di annunci di vendita delle collezioni dei Pokémon, sul mercato a prezzi esorbitanti, anche oltre 200mila euro l’una. Il truffatore ha mostrato grande interesse all’acquisto, e ha dato appuntamento alla vittima a Torino per perfezionare la compravendita. «Avevo messo in vendita la collezione a 110mila euro — spiega la vittima — lui mi ha chiesto uno sconto di cinquemila euro e ho accettato. Così ci siamo dati appuntamento a Torino». Il ventottenne prende un aereo da Vienna e atterra in Piemonte. Una volta arrivato nel centro della città con le card originali di Sprigatito, Floragato, Crocalor chiuse in una valigetta, incontra il finto acquirente che lo invita a seguirlo in un appartamento nel quartiere Mirafiori, alla periferia sud di Torino. Lì, si consuma la truffa. «Ho mostrato la collezione a quell’uomo — denuncia la vittima — lui è stato gentile, mi ha detto che era tutto a posto e mi ha mostrato i 105 mila euro: erano tutti in contanti, in tagli da 200 euro». Tutto sembra andare per il verso giusto, ma è adesso che il truffatore esibisce la sua tecnica per mettere a segno il colpo. «Ho contato le banconote una per una — spiega agli agenti il ventottenne — i soldi erano tutti e le banconote erano originali, avevano tutte la filigrana ben visibile. Così ho richiuso la borsa». A questo punto il collezionista austriaco si alza dal tavolo, scambia qualche battuta con il nuovo proprietario dei Pokémon, che lo distrae con abilità mentre un complice scambia le borse. «Abbiamo preso un caffè — ricostruisce il venditore — dopodiché ho preso la borsa e sono uscito dall’appartamento». L’austriaco sale in taxi insieme alla sua compagna, verso un albergo del centro. «Ero molto soddisfatto — insiste — quando siamo entrati in camera ho aperto la borsa per riguardare i soldi ma mi sono accorto che le banconote erano false. Avevano tutte il timbro del Monopoli». Il ventottenne adesso è sul punto di svenire. «Ho provato a richiamare il numero di quell’uomo per decine di volte — ammette — ma era sempre staccato. Non ricordavo più dove fosse l’appartamento nel quale è avvenuto lo scambio». Al collezionista non rimane altro da fare che bussare alla porta del commissariato più vicino all’albergo e sporgere una denuncia per truffa. Gli investigatori sospettano che si tratti di uno dei tanti membri dei clan sinti radicati in Piemonte, specialisti nelle truffe, molte a danno degli anziani. Così adesso la polizia dà caccia al ladro dei Pokémon. Cerca la collezione da cinque zeri con i profili di Quaxly, Fuecoco, Quaxwell. I mostri tascabili che da 25 anni appassionano adulti e bambini."
        },
        {
            "Title": "Stroppa, l’uomo di Musk in Italia: “Elon apprezza Meloni perché difende i valori occidentali, proprio come Trump”",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/23/news/andrea_stroppa_elon_musk_giorgia_meloni-423515519/",
            "Content": "«Elon riconosce la leadership di Giorgia Meloni. E vede in lei la stessa cosa che vede in Donald Trump, qualcuno che può difendere i valori occidentali in pericolo». Andrea Stroppa, 30 anni, si definisce «un tecnico» di una delle aziende di Musk, SpaceX. Ma in realtà questo informatico romano, gioventù da hacker, poi esperto di sicurezza digitale – anche come consulente di Renzi -, è qualcosa di più: la persona che «come amico» cura i suoi appuntamenti e rapporti in Italia, oltre a scambiarsi con lui tweet e retweet quotidiani. Lo scorso anno Stroppa lo ha accompagnato al primo incontro con Meloni a Palazzo Chigi, stasera sarà in platea a New York a vederlo premiare la premier. Spazio e Internet, gli interessi dietro l’intesa tra Meloni e Musk di Filippo Santelli 23 Settembre 2024 Quali sono i valori che Musk ritiene in pericolo? «La libertà individuale, a cominciare dalla libertà di espressione». E chi la minaccia? «Di fronte a problemi reali, come la disinformazione diffusa da gruppi organizzati, le autorità occidentali stanno reagendo con strumenti sbagliati che ridefiniscono le libertà personali». Si riferisce ai tentativi, anche dell’Europa, di imporre dei paletti a X e alle altre piattaforme digitali? «Strumenti come il nuovo regolamento europeo vengono usati politicamente, definendo disinformazione quello che fa comodo: basta vedere la lettera che l’ex Commissario Breton ha scritto contro Musk. Il corto circuito tra magistratura, politica e media sta erodendo dall’interno la legittimità delle istituzioni, Elon lo dice sempre e io sono molto d’accordo». Quindi Musk appoggia Trump, l’uomo che ha cercato di sovvertire un voto democratico, per salvare le istituzioni? Non è che cerca solo di difendere i propri interessi? «No, sennò non appoggerebbe un candidato che è contro l’auto elettrica. Harris ha proposte stataliste, dal controllo dei prezzi all’intervento del governo sulle piattaforme digitali, che lui ritiene incompatibili con i valori americani, mentre ritiene la visione di Trump in continuità. Trump propone di contenere l’immigrazione illegale e usare la diplomazia per fermare le guerre. Basta guerre». La guerra in Ucraina c’è perché l’ha fatta Putin. «Va fermata, proseguire fa comodo solo all’industria bellica». Cosa ha chiesto Musk a Meloni? «Nulla». Neanche il Colosseo per lottare contro Zuckerberg? «Quello sì, l’unica cosa». Il retroscena Giorgia promette un aiuto su X, ma l’abbraccio con i filo Trump irrita i dem e la Casa Bianca dal nostro inviato Tommaso Ciriaco, dal nostro corrispondente Paolo Mastrolilli 23 Settembre 2024 Cerca una sponda politica in Europa per le sue aziende? «Le sue aziende in Italia non hanno grandi interessi, siamo un Paese che non cresce da decenni. Bisognerebbe rovesciare e chiedersi se all’Italia farebbe comodo avere al proprio fianco un’impresa della comunicazione Internet satellitare come Starlink, visto come sta andando il progetto Pnrr per portare la fibra in tutto il Paese. O un’impresa come SpaceX, in un settore dove ha aziende di valore ma non è in grado di farle crescere, mentre a Bruxelles Breton ha dato enorme potere alle imprese francesi e buttato miliardi senza risultati. Gli imprenditori che mi contattano ogni giorno sono convinti che serva». Lo è anche la presidente del Consiglio? «Credo che Meloni stia provando a dare uno shock e abbia la competenza per ragionare sui temi. La sua squadra di governo ha luci e ombre, sono sincero». A chi pensa? «Non voglio fare nomi». Musk investirà in Italia? «Vedremo, dipende più dall’Italia». Cito Sergio Mattarella: “Oligarchi si sfidano in nuove missioni spaziali, costosissimi sistemi satellitari e nel controllo di piattaforme social, agendo come veri contropoteri. È alle democratiche istituzioni che vanno affidate le scelte che incidono sulla libertà dei cittadini”. «Penso sia una frase perfetta». Ma è un ritratto di Musk… «Musk è un potere che sta cambiando il mondo per il meglio, fa più di tutti per l’ambiente, la ricerca e la difesa dei valori occidentali. Continua a fornire Internet all’Ucraina."
        },
        {
            "Title": "Infortuni sul lavoro, patente a punti al via da ottobre ma manca ancora la circolare. Cgia: “Imprese abbandonate”",
            "Source": "Repubblica",
            "Date": "2024-09-23",
            "Link": "https://www.repubblica.it/economia/2024/09/21/news/infortuni_sul_lavoro_patente_a_punti_al_via_da_ottobre_ma_manca_ancora_la_circolare_cgia_imprese_abbandonate-423513050/",
            "Content": "MILANO – La patente a punti, lo strumento pensato dal governo per contenere gli infortuni tra le imprese edili, agita gli artigiani mentre dal ministero si assicura che i tempi per l’entrata in vigore saranno rispettati. In estate il decreto era stato presentato ai sindacati, spiegando loro che la patente può arrivare fino a 100 punti, perché si può aggiungere l’anzianità di iscrizione alla camera di commercio e altre buone pratiche, mentre con uno o più morti un’azienda può perdere 20 punti che diventano al massimo 40, se ci sono altre violazioni di legge nel cantiere. Per recuperarli: corsi di formazione. Ora, questo meccanismo è previsto scattare dal 1° ottobre. Ma già nelle scorse settimane le imprese, in particolare le piccole, erano andate in pressing sulla politica per ottenere un rinvio, motivato dal fatto che il governo stesso non aveva pubblicato i testi e ultimato le procedure per calare a terra la patente. Si era arrivati anche alla presentazione di emendamenti mirati al rinvio dal 1° ottobre a fine anno o anche oltre, da tutto l’arco parlamentare, maggioranza e pezzi di opposizione, poi ritirati con l’indignazione dei sindacati. Ora che la scadenza per l’entrata in vigore è dietro l’angolo, però, ancora mancano dei tasselli. Se ne fa portavoce la Cgia di Mestre, associazione degli artigiani e delle piccole imprese, che denuncia: “Dopo 59 giorni dalla presentazione alle parti sociali, il decreto attuativo per la patente a crediti messo a punto dal Ministero del Lavoro è stato pubblicato in Gazzetta Ufficiale. Ma a soli dieci giorni dal 1 ottobre, data dall'entrata in vigore della nuova misura, siamo ancora in attesa che l'Ispettorato Nazionale del Lavoro approvi la circolare esplicativa”, dice l’associazione. Solo dopo questo passaggio infatti le aziende potranno collegarsi digitalmente al portale e presentare la domanda. Pertanto, \"832.500 imprese composte da edili, dipintori, piastrellisti, elettricisti, termoidraulici, ascensoristi, falegnami, serramentisti, fabbri, lattonieri, carpentieri, etc., si sentono abbandonate, tradite da una burocrazia ministeriale lenta e impacciata\". Un’accusa diretta che chiama alla replica da fonti ministeriali, dalle quali si fa sapere che la circolare esplicativa dell'Ispettorato nazionale del Lavoro “sarà pubblicata all'inizio della prossima settimana” e che “le aziende potranno avviare le procedure per la patente a crediti e saranno accompagnate lungo tutto il processo di rilascio e prima applicazione continuando a lavorare”. Dubbi restano anche sullo strumento in sé. Per la stessa Cgia è sì un supporto come “banca dati” per le autorità preposte ai controlli, che consente di avere a portata di mano tutte le imprese che lavorano ai cantieri. Ma la vera svolta contro gli infortuni, anche mortali, può arrivare solo dai controlli. “Per contrastare queste tragedie, bisognerebbe aumentare sensibilmente il numero dei controlli ed eseguirli con più efficacia”. In sostanza, “meno meticolosità sulla completezza di documenti cartacei e relazioni tecniche, più rigore nei confronti di chi, ad esempio, ha montato un ponteggio non ancorandolo correttamente”."
        },
        {
            "Title": "Antonio Tajani: “FI è autonoma, con Marina siamo amici, io strumento di nessuno”",
            "Source": "Repubblica",
            "Date": "2024-09-23",
            "Link": "https://www.repubblica.it/politica/2024/09/22/news/tajani_marina_berlusconi_intervista-423514105/",
            "Content": "NEW YORK – Sul volo tra Roma e New York, in un angolo della business class di Ita. C’è anche un libro di Ian Kershaw, “Scelte fatali”. Stabilirono il destino del mondo tra il maggio del 1940 e il dicembre 1941. Comunque troppo tardi per evitare la seconda guerra mondiale, a causa dell’eccessiva timidezza verso Hitler. Ministro Antonio Tajani, l’Italia non sarà troppo timida sulle armi a Kiev? E non sarà a causa di Salvini, che va da Orbán e vi costringe alla prudenza? «La nostra linea non cambia. Salvini non ha mai votato contro la posizione del governo. Forza Italia si è solo opposta all’emendamento sulla fine di ogni restrizione nell’utilizzo delle armi in territorio russo. Orbán è presidente di turno dell’Unione e Salvini era lì per il consiglio dei ministri dei Trasporti. In ogni caso, la politica estera la fanno il premier e il ministro degli Esteri. Meloni ed io». Ci torniamo tra un po’. Parliamo prima di Forza Italia, della stabilità del governo, di Marina Berlusconi e Mario Draghi. «Ecco, bene: perché pensate sempre che Marina dica a Forza Italia “fai così, fai colà”? Non è vero, non ci chiedono mai niente. Il padre era capo del partito, loro sono imprenditori amici che ci sostengono. E voi un giorno a scrivere “Marina disistima Tajani”, un altro “ecco come lavorano per cacciare Meloni e mettere Draghi”… Non è così. E io non sono uno strumento nelle mani di nessuno». Sugli extraprofitti alle banche ascoltate la sensibilità dei Berlusconi, però. «Noi siamo contrarissimi a tasse imposte dall’alto. Se poi si trova un modo, concordato con le banche, per aiutare le casse dello Stato, va bene. Una tassa rischia di far fallire le banche di credito cooperativo e popolare, vanno difese». Prelievo una tantum? «No. Un contributo che permetta maggiori entrate, ad esempio non pretendendo alcuni pagamenti. Può essere legato alla liquidità, le banche stanno studiano le ipotesi». Beate loro. Ai cittadini non si chiede di studiare come contribuire, di solito. «I cittadini votano e c’è un Parlamento che decide. È nel loro interesse la tenuta del sistema bancario. Se salta, paghiamo tutti». Tajani, torniamo al punto: non sta interpretando il volere dei Berlusconi? «Forza Italia non prende la linea da Mediolanum. Io non prendo ordini da loro. Non c’è alcun interesse. È una calunnia infame sostenere che qualunque cosa facciamo, è per i Berlusconi. Non ho una doppia vita, non ho due famiglie, non faccio vacanze di lusso, semmai vado a Fiuggi». Come sono i rapporti tra lei e Meloni? «Sempre uguali». E quelli tra Marina e la premier? Ha visto Mario Draghi prima di Meloni. Cosa sta succedendo? «Ma scusate, lei fa l’imprenditrice che deve investire. C’è un signore che fa un rapporto sulla competitività, è chiaro che ci parla! Che importa se lo vede prima o dopo? L’avessi fatto io, va bene, ma Marina è un imprenditore, mica il segretario del partito». Magari lo diventerà? «Vi fate dei film. Ovviamente se Marina mi dà una idea, io la ascolto. Tra l’altro, siete gli stessi che dicevate che è stata lei a chiedermi lo ius scholae, ma lei parlava dei diritti in generale». E poi c’era Gianni Letta. L’ha scavalcata non avendola coinvolta? «Ma Letta fa quel mestiere, è consulente di quell’azienda, uomo Fininvest, non è un iscritto a Forza Italia. Tiene distante il business dal partito. È un caro amico che mi dà spesso ottimi consigli». Con Silvio Berlusconi Letta era centrale anche per la politica. «Ma adesso la situazione è diversa. In Forza Italia decidono gli organismi statutari». Che succede se condannano Salvini? Ripercussioni sul governo? «Non cambia nulla. Nessuna conseguenza. Mi auguro che possa essere assolto, ma in ogni caso contano le sentenze definitive. Poi mi faccia dire che non trovo fondamento giuridico nell’accusa dei pm, finalizzata a ribaltare una scelta politica». Se una scelta politica coincide con un reato, è un reato, non le pare? «Certo. Ma qui non è che c’è stato un reato». Insomma, non mollerete Salvini neanche se condannato. «Non è questione di simpatia o amicizia verso Salvini. È un fatto politico. E tutto questo dimostra che serve una riforma della giustizia in tempi rapidi». Non è che tutto questo movimento di ministri porterà a un rimpasto? «Per carità, nessun rimpasto. Serve quando c’è una crisi politica». Intanto grandi manovre al centro, Tajani. Carfagna e Gelmini passano con Lupi. Deluso? O non le avete volute voi? «Non sono deluso, perché dovrei? Mai fatta nessuna trattativa. Ben vengano nel centrodestra. E in Forza Italia ci saranno altri arrivi». C’è polemica per l’ipotesi di un’assicurazione obbligatoria sulla casa per danni da calamità. FI cosa dice? «Per noi deve essere facoltativa e non obbligatoria». Torniamo al mancato via libera all’utilizzo di armi in territorio russo. Ministro, il no è solo di Roma e di Orbán, non le crea imbarazzo? «Noi abbiamo solo votato contro la possibilità di rimuovere qualsiasi limite. Non è che possiamo bombardare Mosca, per intenderci. A dire il vero, non lo accettano per adesso neanche gli Stati Uniti. Ma la nostra linea non cambia. E gli ucraini usano armi di loro fabbricazione». Sì dall’Europarlamento all’uso delle armi in Russia. Gli italiani divisi votano no dal nostro corrispondente Claudio Tito 19 Settembre 2024 Sembrate timidi. «Abbiamo mandato nove pacchetti. Zelensky ci chiede i Samp-T, noi glielo forniamo». Il governo precedente sembrava con Kiev “senza se e senza ma”, voi no? «Non è così! Ero a Parigi per la riunione del “quintetto”, tutti vogliono la pace, Zelensky ha presentato il piano. Dobbiamo fare opposizione da destra a Zelensky?». La diplomazia non sta fallendo? Lei vede una finestra da oggi alle presidenziali Usa per la pace? «Non sta fallendo, dirlo è troppo tranchant… In America si vota tra due mesi, il tempo è poco, ma in generale vedo uno spazio per una conferenza di pace e per qualche passo avanti». Trump o Harris? «Siamo neutrali. Sarebbe suicida una posizione diversa». Di Harris cosa dice? «Non è della sinistra dei democratici, è l’ala moderata. Avete visto la dichiarazione sulla pistola?». E di Trump? Non sarebbe destabilizzante? «Ricordiamo quello di dieci anni fa, ma sono successe un po’ di cose. Ha cambiato alcune posizioni, ad esempio sull’aborto». Non è cambiato come ha gestito l’assalto a Capitol Hill. «Non era presidente. O meglio, lo era, ma in uscita». Al posto di Meloni si sarebbe fatto premiare da Musk? Non è stata avventata, per strizzare l’occhio a Trump? «Musk l’ho incontrato anche io. Ognuno sceglie chi vuole, ma dico mi sembra una scelta più imprenditoriale che politica. Non è finalizzata a Trump, ma al leader di un colosso industriale»."
        },
        {
            "Title": "L'Everest continua a crescere: uno studio spiega perché",
            "Source": "Repubblica",
            "Date": "2024-10-04",
            "Link": "https://www.repubblica.it/esteri/2024/10/02/news/everest_altezza_motivi_crescita_fiume-423531621/",
            "Content": "Con un movimento quasi impercettibile, il tetto del mondo continua a crescere. Questione di millimetri che si trasformano in metri quando ad esser preso in considerazione non è il tempo dell'uomo, ma quello della Terra. L’Everest, montagna che da sempre accompagna ambizioni e paure si alza di due millimetri l’anno, questo vuol dire che negli ultimi 89mila anni la montagna si è alzata tra i 15 e 50 metri continuando a distanziare le altre vette himalayane. (reuters) Lo studio A dirlo è lo studio “Recent uplift of Chomolungma enhanced by river drainage piracy” condotto da un gruppo di ricercatori della China University of Geosciences di Pechino e dalla University of London e dall'University College London e pubblicato il 30 settembre su Nature Geoscience. Secondo gli esperti, questa lenta crescita è causata dal complesso fenomeno noto come isostasia o rimbalzo post-glaciale, ossia il sollevamento della crosta terrestre ‘alleggerita’ dal peso dei ghiacciai che si sciolgono. Nel caso dell’Everest l’effetto sarebbe causato dall’erosione della roccia scavata dal fiume e avrebbe avuto inizio all’incirca 89mila anni fa quando il fiume Arun si è unito al sistema fluviale del Kosi, lungo 720 chilometri, la cui parte più elevata si snoda ad oltre 8mila metri di altitudine. Cosa accade sulla cima dell'Everest, la vetta simbolo di un'ossessione Lo studio I ricercatori hanno scoperto che, a causa di questo processo, il monte Everest è cresciuto di circa 15-50 metri negli ultimi 89mila anni, da quando il vicino fiume Arun si è unito all'adiacente rete fluviale del Kosi. Il coautore, dottorando Adam Smith (UCL Earth Sciences) ha affermato: “Il monte Everest è una montagna straordinaria, piena di miti e leggende, e continua a crescere. La nostra ricerca mostra che, man mano che il vicino sistema fluviale si fa più profondo, la perdita di materiale sta facendo sì che la montagna si sollevi ulteriormente”. Oggi, il fiume Arun scorre a Est del monte Everest e si fonde a valle con il più ampio sistema fluviale del Kosi. Nel corso dei millenni, l'Arun ha scavato una gola imponente lungo le sue rive, spazzando via miliardi di tonnellate di terra e sedimenti. “L'Everest e le vette vicine - sottolinea il professor Matthew Fox, tra i sette autori dello studio - stanno crescendo perché il rimbalzo post-glaciale le sta sollevando più velocemente di quanto l'erosione le stia consumando”. Il potere del fiume \"Il nostro studio mostra come i cambiamenti improvvisi nei sistemi fluviali possano avere effetti di vasta portata sui paesaggi – sottolinea il coautore Jin-Gen Dai, professore di geologia presso la China University of Geosciences di Pechino – Il principale fattore che determina l'altezza dell'Everest rimane la collisione delle placche, ma la nostra scoperta aggiunge un nuovo tassello a questo complesso puzzle\". Secondo la ricerca, la portata dell’acqua ha aumentato il potere erosivo del corso d’acqua che nel corso dei millenni ha trasportato con sé miliardi di tonnellate di sedimenti alleggerendo la parte di crosta terrestre nella quale si eleva l’Everest che a quel punto ha iniziato a sollevarsi. “Il monte Everest - afferma il dottorando Adam Smith (UCL Earth Sciences) - è una montagna straordinaria, piena di miti e leggende, e continua a crescere. La nostra ricerca mostra che, man mano che il vicino sistema fluviale si fa più profondo, la perdita di materiale sta facendo sì che la montagna si sollevi ulteriormente”. Non solo l’Everest Questo fenomeno potrebbe risolvere la questione a lungo dibattuta sulla differenza anomala di altezza tra le diverse vette dell’Himalaya. L’Everest, noto anche come Chomolungma in tibetano o Sagarmth in nepalese, sovrasta le cime himalayane di circa 250 metri, mentre la differenza tra le altre (K2, Kangchenjunga e Lhotse) è più ridotta ed omogenea. “Ispezionando i fiumi circostanti - si legge nello studio - si potrebbe riscontrare un potenziale meccanismo che spieghi l'elevazione anomala del Chomolungma e l’aumento recente dei tassi di sollevamento delle rocce”. “L'altezza in crescita dell'Everest evidenzia davvero la natura dinamica della superficie terrestre - ha detto Xu Han dell'Università cinese di Geoscienze, primo autore dello studio - L'interazione tra l'erosione del fiume e la pressione verso l'alto del mantello terrestre dà una spinta alla cima, facendola diventare più alta di quanto non sarebbe altrimenti\". Sebbene lo studio abbia al centro l’Everest, in realtà l’innalzamento riguarda anche le vette vicine, tra queste il Lhotse e il Makalu, rispettivamente la quarta e la quinta vetta più alta del mondo. Il rimbalzo isostatico aumenta le altezze di queste vette in modo simile a quanto fa con l'Everest, sebbene Makalu, situato più vicino al fiume Arun, sperimenterebbe un tasso di innalzamento leggermente più alto."
        },
        {
            "Title": "Elettricità Futura e Anie: “Con il nuovo quadro normativo industria rinnovabili a rischio”",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/energitalia/sostenibilita/2024/10/03/news/elettricita_futura_e_anie_con_il_nuovo_quadro_normativo_industria_rinnovabili_a_rischio-423534204/",
            "Content": "Il nuovo quadro normativo, rappresentato dai decreti Aree Idonee e Agricoltura, uniti all’emanando “Testo Unico per le rinnovabili”, rischia di tradursi in un vero e proprio stop ai progetti già in corso di autorizzazione, tanto da essere in netto contrasto con il principio del legittimo affidamento, e di rendere il 96% del territorio italiano non idoneo alle rinnovabili. A lanciare l’allarme Elettricità Futura e Federazione Anie, le due associazioni aderenti a Confindustria che insieme rappresentano l’intera filiera industriale nazionale dell’energia elettrica. “L’Italia non può permettersi di correre questo rischio, data la totale discrezionalità lasciata alle Regioni dal decreto Aree Idonee, come dimostra il caso della Sardegna il cui disegno di legge sulle aree idonee ha effetti retroattivi e definisce criteri che renderanno non idoneo il 99% del territorio sardo”, denunciano le due associazioni. La loro richiesta al governo è “di emanare una norma in base alla quale le Regioni, nell’esercizio del loro potere di normazione sulle aree idonee, si conformino alle aree idonee individuate ex lege dall’articolo 20 del D.Lgs. n. 199/2021 di attuazione della direttiva europea 2018/2001 (Red II)”. In aggiunta, “le nuove disposizioni regionali non dovranno applicarsi ai progetti per i quali sia stata avviata almeno una delle procedure amministrative necessarie ad ottenere l’autorizzazione a realizzare l’impianto (in coerenza con quanto fatto dal governo con l’art. 5 del decreto Agricoltura)”. In ogni caso, “dovranno essere fatti salvi tutti i progetti, già in corso di autorizzazione, che dal 2021 ad oggi sono stati localizzati nelle aree idonee ex lege (art. 20 d.lgs. 199/2021)”. In assenza di tale intervento normativo, secondo le due associazioni, sarebbe di fatto impossibile raggiungere gli obiettivi del Pniec, del Pnrr e del decreto Aree Idonee, e si fermerà una filiera composta da eccellenze industriali nazionali competitive a livello mondiale, che purtroppo è sempre più in sofferenza per il calo drastico delle installazioni degli impianti residenziali ed industriali. Secondo il Politecnico di Milano, nel 2023, le filiere industriali del fotovoltaico e dell’eolico hanno generato un volume d’affari di circa 10 miliardi di euro, e più del 60% di questo valore è rimasto sul territorio italiano, un ulteriore 20-25% in altri Paesi europei, e solo circa il 10% è andato fuori dai confini europei. I benefici socio-economici per l’Italia derivanti dallo sviluppo della filiera delle tecnologie rinnovabili sono notevoli e potrebbero equivalere fino al 2% del Pil annuo da qui al 2030. Lo sviluppo e il consolidamento della filiera industriale e della produzione nazionale di tecnologie per la transizione passano attraverso la crescita della domanda interna di tecnologie e la possibilità di realizzare i progetti. ”Il settore delle fonti rinnovabili elettriche necessita di una cornice normativa stabile - ha dichiarato Filippo Girardi, presidente di Anie - Si tratta di un settore strategico che oggi occupa circa 80.000 addetti, cifra che potrebbe raddoppiare entro il 2030 anche in prospettiva di un rafforzamento dell’industria tecnologica nazionale”. Per Agostino Re Rebaudengo, presidente di Elettricità Futura, “le rinnovabili sono le tecnologie che producono energia elettrica al minor costo e che garantiscono al Paese sicurezza e indipendenza energetica. Il loro sviluppo dovrebbe essere pertanto la priorità, a maggior ragione se si considerano gli obiettivi di riduzione delle emissioni di CO2”."
        },
        {
            "Title": "Sharjah, l’allettante alternativa a Dubai: la città con 7mila anni di storia è la nuova ‘Mecca’",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/09/30/news/sharjah_l_allettante_alternativa_a_vivere_a_dubai-423527693/",
            "Content": "ROMA – Neanche Dubai è più quella di una volta. Le case troppo care stanno spingendo sempre più espatriati a cercare un rifugio nelle vicinanze. La nuova ‘Mecca’ è Sharjah, una città con 7.000 anni di storia. Bloomberg racconta come la terza città più popolata degli Emirati stia attirando sempre più investitori dopo che una nuova legge (è stata varata meno di due anni fa) ha permesso agli stranieri di acquistare proprietà nell'emirato conservatore. Dubai la Svizzera digitale Filippo Santelli 23 Ottobre 2023 Gli immobiliaristi attratti dall’occasione L’occasione non è certo sfuggita agli immobiliaristi che stanno per costruire decine di migliaia di case. \"Avrete affitti più bassi e costi della vita più bassi in generale\" spiega Prathyusha Gurrapu – responsabile presso la società di consulenza immobiliare Cushman & Wakefield Core - \"Stiamo assistendo a una vera migrazione poiché molte persone si trasferiscono a Sharjah spaventate dagli affitti che a Dubai sono diventati molto costosi\". Moltissimi banchieri, avvocati e altri lavoratori si erano riversati a Dubai negli ultimi anni, attratti da un regime fiscale molto basso e da un fuso orario favorevole. Ma le cose sono cambiate: i valori delle case nell'emirato sono aumentati per 16 trimestri consecutivi e gli affitti per le case unifamiliari (ville) sono saliti dell'86% dall'inizio della pandemia, secondo la società di consulenza immobiliare JLL. Quanto costa la vita meno di Dubai Per entrare nel dettaglio il costo della vita a Sharjah è inferiore del 21% rispetto a Dubai (al netto dell’affitto). Tuttavia, anche con l'affitto, il costo a Sharjah è comunque inferiore del 36,8% rispetto a Dubai. I prezzi degli affitti a Sharjah sono più economici del 56,7% rispetto a Dubai. Mangiare al ristorante a Sharjah costa il 47,3% in meno. La sola cosa più cara di Sharjah sono i taxi che vengono quasi il doppio. La Arada Developmentsm di proprietà del figlio del principe saudita Alwaleed bin Talal e membro della famiglia regnante di Sharjah, sta realizzando un immobile da 9,5 miliardi di dollari. Noto come Aljada, questo progetto includerà alla fine 25.000 case, un'area di intrattenimento con ristoranti e negozi, strutture sportive e uno degli skate park più grandi della regione. Circa un terzo della costruzione è completato e il resto dovrebbe essere concluso entro la fine del decennio. Acquirenti indiani e europei Per decenni, l'economia di Sharjah si è basata sul commercio, sulla riparazione di veicoli a motore, sulla produzione e sull'edilizia, Dopo che il governo ha allentato le regole per consentire ai cittadini stranieri di acquistare più facilmente proprietà, l’economia è completamente cambiata. Gli acquirenti indiani ora rappresentano circa il 29% di chi acquista immobili a Sharjah, in aumento rispetto all'8,7% di pochi anni fa. Gli acquirenti provenienti da Germania, Canada e Regno Unito ora rappresentano il 10% degli acquisti immobiliari, nazionalità che erano praticamente inesistenti tra la clientela di Arada prima dell'approvazione della legge del 2022."
        },
        {
            "Title": "Addio a Francesco Merloni, il presidente dell’Ariston ed ex ministro è morto a 99 anni",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/01/news/morto_francesco_merloni-423530172/",
            "Content": "È morto oggi a 99 anni nella sua abitazione a Fabriano (Ancona) l'ingegner Francesco Merloni, presidente onorario di Ariston Group. Ne dà notizia Ariston Group. Merloni, che è stato parlamentare, ministro e capitano d'industria, lascia la moglie Maria Cecilia Lazzarini e i figli Paolo, presidente di Ariston Group, Francesca e Claudia. \"Imprenditore e cavaliere del lavoro, Francesco Merloni - ricorda l'azienda - è stato uno dei protagonisti dell'industria italiana che, raccogliendo l'eredità del padre Aristide, ha dedicato la sua carriera allo sviluppo internazionale dell'azienda di famiglia\". “Quanti autogol a sinistra per impulsività e cinismo. Ora si accetti la sconfitta” Concita De Gregorio 08 Aprile 2018 Una vita fra impresa e politica Una vita fatta di tante vite, quella di Francesco Merloni: parlamentare, ministro, capitano d'industria. Ma tutte con le Marche come baricentro, Fabriano, in particolare. Il 17 settembre scorso aveva festeggiato i 99 anni circondato dall'affetto della sua famiglia. Era legato indissolubilmente anche alla Fondazione \"Aristide Merloni\", ente di ricerca di eccellenza nella promozione e nello sviluppo della cultura imprenditoriale territoriale, di cui era presidente. Figlio di Aristide Merloni, fondatore dell'Ariston e delle Industrie Merloni si era laureato in Ingegneria industriale all'Università di Pisa. Negli anni '50 entrò a lavorare nell'azienda di famiglia. Entra in Parlamento, per la prima volta e come senatore, nel 1972 con la Democrazia Cristiana. È stato rieletto anche in altre sei legislature: cinque alla camera e un'altra al senato. Nel primo governo presieduto da Giuliano Amato viene nominato ministro dei Lavori pubblici, giurando il 28 giugno 1992 nelle mani del neopresidente della Repubblica Oscar Luigi Scalfaro. Con la caduta di Amato e l'incarico al Governatore della Banca d'Italia Carlo Azeglio Ciampi, Merloni è stato confermato Ministro fino alla fine del Governo Ciampi, 11 maggio 1994. Sua la cosiddetta Legge Merloni, una radicale riforma del sistema degli appalti pubblici, realizzando anche la trasformazione dell'Anas in Ente pubblico economico. Con la scomparsa della Dc, Francesco Merloni si iscrisse al gruppo parlamentare dei Popolari democratici - l'Ulivo. Alle elezioni primarie del Partito Democratico nel 2007 dichiara di sostenere la candidatura di Enrico Letta, amico personale di lunga data di Merloni, a segretario del Pd. Grande amico anche dell'ex premier, Romano Prodi. Accanto alla sua esperienza politica, ha proseguito la sua seconda vita di successo, da capitano d'industria. Nello stabilimento di Matelica ha iniziato a produrre bombole e serbatoi per il gas, quindi a Castelraimondo i pannelli fotovoltaici per scaldare l'acqua, a Fabriano gli scaldabagni. In pochi anni nasce Merloni Termosanitari, poi divenuta Ariston Group specializzata in impianti di riscaldamento e climatizzazione. Una multinazionale presente con siti in 17 nazioni, complessivamente sono 29, e che ha chiuso il bilancio 2023 con 3,1 miliardi di euro di ricavi, 212 milioni di euro di utile netto. Gruppo quotato alla Borsa di Milano dal 2021 e quel giorno Francesco Merloni, con suo figlio Paolo a cui nel 2011 aveva passato le redini di Ariston, era presente per suonare la campanella. Probabilmente la vita che più amava Francesco Merloni era quella con la sua famiglia: la moglie Maria Cecilia Lazzarini e i figli Paolo, Francesca e Claudia. \"Si chiude definitivamente un'epoca\", il commento commosso dell'ex sindaco di Fabriano, Roberto Sorci, storico collaboratore di tutta la famiglia Merloni. Le reazioni \"La morte di Francesco Merloni è una grandissima perdita per la nostra regione e per l'industria italiana\". Così il presidente della Regione Marche, Francesco Acquaroli, nell'apprendere la notizia della morte a 99 anni del presidente onorario di Ariston Group. \"E' un grande dispiacere - aggiunge Acquaroli - la figura, la storia di Francesco Merloni, coincidono con la storia delle Marche. Ha rappresentato un grande successo industriale, ha portato la nostra regione ad essere protagonista. Oggi, attorno a questa figura - prosegue - attorno a quello che è riuscito a costruire insieme a tutta la sua famiglia, il nostro territorio ha potuto crescere. Grazie al suo esempio, la sua guida molti hanno intrapreso l'esperienza dell'industria e dell'imprenditoria. Aveva un legame forte con la nostra terra, le nostre origini. E' una testimonianza fortissima - conclude - dell'essere imprenditore sempre attento e generoso che col suo comportamento ha sempre saputo accogliere tutti\"."
        },
        {
            "Title": "Il Parlamento europeo indaga sui conflitti di interesse di 10 commissari, tra cui Fitto",
            "Source": "Repubblica",
            "Date": "2024-10-04",
            "Link": "https://www.repubblica.it/politica/2024/10/03/news/parlamento_europeo_conflitti_d_interesse_fitto-423533921/",
            "Content": "La commissione Affari Giuridici (Juri) dell'Eurocamera, a quanto si apprende da fonti parlamentari qualificate, ha chiesto ulteriori informazioni su dieci commissari designati. Tra questi, spiegano le stesse fonti, c'è anche il candidato italiano Raffaele Fitto, al quale sarebbero state chieste integrazioni sulle sue partecipazioni immobiliari. La nomina di Fitto in Ue, la soddisfazione di Meloni e il gelo delle opposizioni: M5S verso il no in aula a Bruxelles. Riflessione nel Pd 17 Settembre 2024 La commissione Juri è titolare dell'esame su eventuali conflitti di interesse dei candidati. Oggi ha dato via all'esame sulla base dei documenti, riservati, inviati dai commissari designati nei giorni scorsi. Politico.eu ha pubblicato quelle che potrebbero essere le dichiarazioni presentate, sono documenti riservati e che verranno resi pubblici solo una volta terminato il processo di esame. Secondo questi leak, Fitto ha dichiarato di possedere sette appartamenti, e di avere quote in altri tre. Il suo patrimonio immobiliare, tutto in Italia, comprende anche terreni, due garage e una cantina. Avrebbe dichiarato inoltre di possedere il 15% di una farmacia a Brindisi il cui valore è stimato dallo stesso Fitto in 150 mila euro. Secondo le fonti citate, a Fitto sarebbero state chieste integrazioni riguardo le sue partecipazioni immobiliari. Non sono stati presi in considerazione invece i casi giudiziari che lo hanno coinvolto in passato. Il vice presidente, Valdis Dombrovskis, è stato invece 'rimandato' perché ha sostanzialmente presentato una dichiarazione di conflitti d'interesse vuota. Altri commissari non hanno svelato l'elenco dei clienti di cui sono stati consulenti nell'ambito dei loro precedenti incarichi. Tutti hanno tempo fino a giovedì per presentare i documenti integrativi richiesti. \"Ci sono alcuni commissari problematici ma tali problemi possono essere presi in considerazione dalla commissione Affari Giuridici dell'Eurocamera perché i punti in questione non sono menzionati nelle lettere inviate dai candidati\". Lo ha detto la capogruppo della Sinistra Ue, la francese Manon Aubry, parlando alla stampa al termine della sessione della commissione Affari Giuridici sulla valutazione dei conflitti d'interesse dei commissari designati Aubry tra i candidati \"problematici\" ha indicato anche Raffaele Fitto, Maria Luís Albuquerque e Martha Kos. \"Anche il commissario olandese Hoekstra ha lavorato alla Shell ed è stato menzionato nei Panama Papers e a lui sarà affidato il dossier della fiscalità ma tutto questo, secondo le norme vigenti, non può essere preso in considerazione dalla procedura di valutazione e non c'è abbastanza tempo\", ha concluso Aubry."
        },
        {
            "Title": "Franco Chimenti, è morto il presidente della Federgolf",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vari/2024/10/03/news/franco_chimenti_morto_presidente_federgolf-423534206/",
            "Content": "E’ morto Franco Chimenti, presidente della Federgolf. Lo scorso agosto aveva compiuto 85 anni. Due settimane fa era stato rieletto alla presidenza della federazione per quello che doveva essere il suo settimo mandato. Domani, a partire dalle ore 12 e fino alle 18, e sabato, dalle 9 alle 12, verrà allestita la camera ardente al Salone d'Onore del Coni. I funerali verranno celebrati sabato alle 14.30 presso la Chiesa di San Roberto Bellarmino. Dal 2002 alla guida della federgolf Nato a Napoli il 7 agosto del 1939, Chimenti, a lungo Professore Ordinario di Chimica Farmaceutica all’Università “La Sapienza” di Roma, dove ha ricoperto poi la carica di Preside, è stato membro della New York Academy of Scienses. Accademico delle Scienze Medico Biologiche, Accademico del Nobile Collegio Chimico Farmaceutico, autore di molteplici manoscritti e comunicazioni edite da Riviste Internazionali, dal 1970 al 2000 è stato Presidente dell’Istituto di Ricerca Dermocosmetica. Dal 1981 al 1985 ha ricoperto la carica di Vicepresidente della Società Sportiva Lazio di cui è diventato Presidente nel 1986. Nel 1996 diventa Consigliere della Federazione Italiana Golf della quale viene nominato anche Vicepresidente. Poi, nel 2002, viene eletto per la prima volta Presidente della Federazione Italiana Golf ed entra a far parte del Consiglio Nazionale CONI. Del quale diventa membro di Giunta dal 2004 al 2008 e dal 2012 al 2021. Il 19 febbraio 2013 è stato nominato Vicepresidente Vicario del CONI, carica da cui s’è dimesso l’11 giugno 2013 per ricoprire il ruolo di Presidente di CONI Servizi S.p.A. Il 20 dicembre 2021 ha ricevuto il Collare d’Oro al merito sportivo – la massima onorificenza conferita dal CONI – a coronamento di una lunga e grande carriera da dirigente al servizio dello sport. Grazie alla sua visione, ha portato per la prima volta la Ryder Cup in Italia. Ha portato la Ryder Cup in Italia Il suo grande orgoglio è stata l’assegnazione della Ryder Cup a Roma. “Nella mia vita ho lottato contro ogni avversità con impegno e dedizione e l’ho sempre fatto con la massima correttezza. Per me la Ryder Cup era diventata un motivo di orgoglio personale e ho incominciato a lavorare assiduamente con il mio staff sulla candidatura basandomi su una grande certezza: che ad ospitare la più grande manifestazione golfistica del mondo sarebbe stata l’Italia e Roma, con il peso della sua grande e inimitabile storia. Su Roma abbiamo puntato e con Roma abbiamo vinto, ma ne ero certissimo. Roma è la Città Eterna, la culla della civiltà, nessun luogo al mondo può competere per fascino, cultura e tradizione”. Ci è riuscito, ottenendo un plauso generale. In fondo da quando ha preso la guida della Federazione Italiana Golf (2002), ne ha fatto di strada il movimento. Merito del suo intuito, di un uomo che ha contribuito in modo determinante con le sue scelte a lanciare definitivamente il golf in una nuova dimensione. Incremento di tesserati, crescita di innumerevoli talenti, prestigiose vittorie a livello internazionale."
        },
        {
            "Title": "Matteo Berrettini vince a Shanghai. La scritta sulla telecamera è davvero inaspettata",
            "Source": "Repubblica",
            "Date": "2024-10-04",
            "Link": "https://www.repubblica.it/sport/tennis/2024/10/03/news/berrettini_vittoria_shanghai_dedica_telecamera-423533461/",
            "Content": "“Mamm do Carmine”, tipica espressione napoletana di chi, affidandosi alla Madonna del Carmine, ringrazia per uno scampato pericolo. Così Matteo Berrettini ha festeggiato la sua prima vittoria stagionale in un Masters 1000, il successo 7-6 7-6 a Shanghai su Christopher O'Connell. Berrettini at his brilliant best ?@MattBerrettini #RolexShanghaiMasters pic.twitter.com/8nq0XRik3m— Tennis TV (@TennisTV) October 3, 2024 Caso Sinner: “Non basterà dimostrare che non era in malafede” Matteo Berrettini vince a Shanghai Sinner perde a Pechino la finale con Alcaraz Alcaraz difende Sinner: “Spero che Jannik superi tutto” La Wada ha chiesto da uno a due anni di squalifica Tra Berrettini e O’Connell una battaglia di servizi È stata soprattutto una battaglia di servizi tra due grandi battitori: nel primo l’australiano ha strappato il servizio all’italiano, che ha subito reso il favore. Partita risolta al tie break, finito 11-9. Nel secondo, immediato break di Berrettini, che ha servito per il match sul 5-4 ma ha perso il servizio a zero, per poi concludere l’incontro ancora al tie break, questa volta conquistato col punteggio di 8-6. Nel secondo turno del torneo cinese, l’azzurro affronterà Holger Rune, numero 14 al mondo: i precedenti sono 2-1 per il danese. “There was a couple of days after Tokyo I didn’t talk to anybody” After withdrawing from Tokyo, Berrettini bounced back in the best way possible #RolexShanghaiMasters pic.twitter.com/eRGwfy5V0M— Tennis TV (@TennisTV) October 3, 2024 Berrettini: “Non ho parlato con nessuno per due giorni” Per Berrettini il successo, che lo proietta nella top 40 del live ranking, arriva dopo il ritiro di Tokyo per problemi agli addominali, il suo punto debole, che gli è costato gli infortuni che ne hanno condizionato la carriera. E proprio al timore – ormai passato – di una nuova, importante ricaduta si riferiva il messaggio scritto sulla telecamera. Berrettini ha spiegato a fine match: “Finora ho dimostrato di essere davvero resiliente, una dote davvero importante. Con l'aiuto di molte persone, del mio team che mi è vicino nei momenti brutti, in quelli belli. Ci sono stati un paio di giorni dopo Tokyo in cui non ho parlato con nessuno. Non mi stavo divertendo molto, ma grazie a loro e alla mia famiglia a casa e a tutti quelli che mi stanno aiutando, ho ritrovato l'energia e sono qui: il torneo è appena iniziato\". Bellucci al secondo turno Al secondo turno anche Mattia Bellucci. Il lombardo, numero 103 del mondo, dopo aver superato le qualificazioni, ha battuto il britannico Billy Harris, 104 del ranking, ripescato come lucky loser, col punteggio 6-3 6-4. Per Bellucci si tratta della prima vittoria in un Masters 1000. Il 23enne di Busto Arsizio al secondo turno sfiderà il tedesco Alexander Zverev, numero 2 del mondo e del seeding."
        },
        {
            "Title": "Luna Rossa tradita dal meteo bugiardo. Il timoniere Checco Bruni: “La rimonta è ancora possibile\"",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vela/2024/10/03/news/luna_rossa_meteo_vento_rimonta-423532390/",
            "Content": "BARCELLONA — “Nothing lucky about that!”, non c’è niente di fortunato in questo, urla Ben Ainslie ai suoi. Il messaggio passa attraverso le radio trasmittenti degli otto a bordo di Ineos Britannia, ma lo sentono anche a terra. Sanno che Sir Ben, il baronetto, il timoniere e Ceo, è arrabbiato, e questo è un ringhio di vittoria. Contro Luna Rossa, ma anche contro i media italiani citati nelle prime parole dopo la doppietta che porta i britannici a una vittoria dalla finale di Coppa America con New Zealand. È Inghilterra contro Italia, e stavolta i favoriti stanno diventando gli outsider, che non accettano la tesi della fortuna dopo tutti gli incidenti di Luna Rossa: “C’erano un po’ di chiacchiere in giro, sul fatto che non avremmo potuto vincere una gara da soli. Abbiamo dimostrato che si sbagliavano”. Luna Rossa sotto 6-4 contro Ineos: ora serve Jimmy Spithill, il mago delle rimonte dal nostro inviato Mattia Chiusano 02 Ottobre 2024 L’errore di Luna Rossa: sbagliata la scelta della vela Come possa passare la rabbia attraverso le vene di un monoscafo lanciato a 50 nodi è un mistero. Ma è sembrato proprio così, una Ineos con le zanne di fuori in uno scenario da mari del nord, cielo grigio e onde alte. Luna invece è diventata pallida, come intristita dal panorama british. Incapace di trovare quella forza di reagire che l’ha fatta uscire da situazioni ben peggiori, solo il giorno prima aveva vinto con la barca rattoppata. Tradita stavolta dal meteo, o meglio dalle sue rilevazioni sul vento che le hanno fatto sbagliare la scelta di una vela. “Le previsioni davano da 15 a 20 nodi, sul campo di regata abbiamo visto queste raffiche e scelto il fiocco (la vela di prua, ndr), poi le raffiche sono svanite all’improvviso e ci siamo trovati con una barca sbilanciata. Abbiamo fatto fatica a tenerla sul binario” ricostruisce il timoniere Checco Bruni. Ma è sbagliato pensare che l’Italia (ormai è qualcosa di più di Luna Rossa) cerchi alibi per giustificare le due sconfitte con la Gran Bretagna (qualcosa più di Ineos). “La squadra non ha meritato i due punti, ora dobbiamo capire come farli venerdì” tira una riga Checco Bruni. “Anche la nostra seconda partenza non è stata brillantissima, e loro intanto hanno fatto regate impeccabili, quasi senza errori, abbiamo cercato in tutti modi di essere attaccati e non ci siamo riusciti”. Gillo Nobili, l’intervista: “Una fanta Luna Rossa, ma l’uomo resta decisivo” dal nostro inviato Mattia Chiusano 28 Settembre 2024 Gli italiani sono sicuri di farcela: “La fiducia è totale” Non è che va a finire anche qui come nel calcio, dopo i rigori sbagliati da Rashford, Sancho e Saka (Wembley 2021 come Auckland 2021), quelli si rifanno e ce le danno come successo a Napoli e Londra? E qui contano le parole, certo, ma anche le facce, e quelle di Bruni e del trimmer Andrea Tesei, o dello staff di Luna Rossa, non sono quelle delle vittime sacrificali, anzi. Sono facce tipo, ‘Vedrete’. “La fiducia è totale, se abbiamo fatto 4-0 con gli americani, perché non dovremmo riuscirci con gli inglesi?” dice Bruni, “la nostra barca cammina quanto la loro”. Certo è dura rimontare vincendo tre regate, sperando che Sir Ainslie non si illumini d’immenso almeno in una, la situazione metterebbe in crisi tanti e lo stesso Bruni dice, enigmatico: “Io ci credo e con me il 99,9% del team, se qualcuno non ci crede vedremo di convincerlo”. Luna Rossa, Clelia Sessa: \"Io, unica donna nel team, risolvo i problemi ma non sono mai salita sulla nostra barca” di Emanuela Audisio 01 Ottobre 2024 Spithill, il mago delle rimonte Se servisse qualcosa di soprannaturale il team Luna Rossa non dovrà andare al santuario dei benedettini a Montserrat, ma rivolgersi a un australiano che vive da anni con loro: nel 2013 Jimmy Spithill guidò la rimonta di Oracle contro New Zealand da 1-8 a 9-8. “Se c’è uno che sa come performare sotto pressione è lui” assicura Bruni. “Basta stargli vicino”. Argomenti luna rossa coppa america Questo è un articolo a pagamento, ma oggi te lo regaliamo."
        },
        {
            "Title": "Arriva A&F Plus, la community che parla di economia",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/09/23/news/arriva_af_plus_la_community_che_parla_di_economia-423512034/",
            "Content": "Nasce Affari&Finanza Plus, la community dedicata a chi parla, legge e scrive di economia. E’ una iniziativa che punta a raccogliere intorno al settimanale di economia e finanza di Repubblica, ma anche attorno ai suoi canali social e al sito che porta lo stesso nome, i lettori appassionati dei temi economici. Con la possibilità di dire la propria opinione. Il servizio vuole tenere informati i lettori attraverso newsletter periodiche che trovano poi collocamento in una homepage dedicata e sulla quale è possibile iscriversi. Il punto di partenza è comunque sempre il settimanale che gli abbonati possono già leggere il sabato mattina invece del lunedì, un vantaggio non indifferente perché permette di godersi la lettura degli articoli di approfondimento durante il fine settimana, quando il tempo libero dovrebbe essere maggiore. Così il rapporto Draghi detta l’agenda alla nuova Commissione europea Catherine E. De Vries * 24 Settembre 2024 Sempre durante il week end, viene spedita la newsletter La settimana finanziaria, una sorta di vademecum che informa i lettori sugli avvenimenti che si susseguiranno da lunedì a venerdì e che avranno una qualche rilevanza economica e finanziaria. Si va dal calendario della pubblicazione dei dati macro economici (Pil, deficit, debito, lavoro…) agli appuntamenti delle società, dalla presentazione di studi all’agenda governativa. Trovano spazio tra le newsletter, L’editoriale che ogni settimana apre la prima pagina del giornale, un punto di vista sulle principali questioni economiche italiane e internazionali, e I commenti che compongono la pagina delle Idee. Ed è proprio la pagina delle Idee che, sotto la guida della redazione, si apre alla possibilità di ospitare interventi di personaggi di primo piano, economisti ed esperti che desiderano partecipare o aprire un dialogo su temi di importanza nazionale. Un intervento che diventa poi la newsletter A voi la parola. Un appuntamento fisso, invece, è la prestigiosa rubrica Circo Massimo, pubblicata su Affari&Finanza e inviata sempre via mail. Si tratta dell’analisi che l’editorialista di Repubblica Massimo Giannini riserva ai nostri lettori, un punto di vista graffiante che non fa sconti a nessuno e che interpreta le principali notizie economiche. Il mercoledì è il giorno di Outlook, la rubrica di Walter Galbiati che ogni settimana analizza criticamente l’economia, la finanza e i mercati internazionali in un ottica di semplificazione e divulgazione. Sulle banche tasse senza furore di Massimo Giannini 23 Settembre 2024 Viene inviata come esclusiva ai soli abbonati di A&F Plus, la newsletter Punti di vista che l’Institute for European Policymaking @Università Bocconi IEP@BU scrive per Repubblica e che permette di avere uno sguardo e una visione europea. La joint venture fondata dall’Università Bocconi e dall’Istituto Javotte Bocconi, combina il rigore analitico di un istituto di ricerca, l’impatto politico di un think tank e lo sforzo, basato sui fatti, di sensibilizzare l’opinione pubblica sull’Europa. La missione dell’Istituto è condurre, discutere e diffondere ricerche di alta qualità sulle principali questioni politiche che l’Europa, e in particolare l’Unione europea, i suoi Stati membri e i suoi cittadini devono affrontare in un mondo in rapida evoluzione. Tra gli ideali cardini, l’unità e la diversità dell’Unione, la promozione dello Stato di diritto, i principi e i valori sanciti dalla Carta dei diritti fondamentali dell’Ue. Completano l’offerta delle newsletter, L’anteprima e Da non perdere. Rispettivamente sono l’invio il giorno prima di uno degli articoli economici che verranno pubblicati sul quotidiano La Repubblica, e la notizia economica che a giudizio della redazione non può non essere letta da chi segue ed è interessato alle vicende economiche. A&F Plus, però, non è solo articoli, ma anche Podcast ed eventi. Sulla landing page, è sempre accessibile la stagione in corso di Soldi, l’appuntamento con Raffaele Ricciardi e Giulia Cimpanelli, prodotto con OnePodcast, in cui vengono sviscerati temi economici in modo semplice e diretto. Quanto agli eventi, gli abbonati di A&F Plus hanno la possibilità di registrarsi agli appuntamenti di A&F Live prima dell’apertura delle iscrizioni, riservando i posti in prima fila. Sono incontri, una decina l’anno, che si occupano delle tendenze del momento."
        },
        {
            "Title": "I lanci di Apple danno il \"boost\" alle vendite di smartphone",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/mercati/2024/10/03/news/i_lanci_di_apple_danno_il_boost_alle_vendite_di_smartphone-423534245/",
            "Content": "Apple ‘cala’ sul mercato la versione numero 16 di iPhone e le intenzioni d’acquisto di smartphone in Italia balzano del 4,5% rispetto alla settimana prima del lancio. Nella top 5 dei modelli che avrebbero registrato la maggiore crescita d’interesse a ridosso della presentazione del nuovo arrivato figurerebbero, tuttavia, oltre a 3 modelli Apple, anche un Samsung Galaxy uscito nel 2023 e un Google Pixel del 2024, quasi a confermare l’influenza esercitata dalla ‘casa della mela’ sull’intera categoria ‘cellulari e smartphone’. A rivelarlo uno studio sull’’universo’ smartphone condotto dal portale internazionale di comparazione prezzi Idealo che ha analizzato le intenzioni d’acquisto sulla propria piattaforma prima e dopo l’arrivo della nuova ‘release’ di iPhone. E che l’introduzione di dispositivi con funzionalità avanzate generi un volano per l’intero comparto ‘mobile’ sarebbe confermato anche dall’interesse per l’acquisto di accessori (soprattutto custodie), cresciuto tra agosto e settembre 2024 del 101%. Sugli scudi nello stesso periodo sarebbero anche cavi e adattatori (+10%) seguiti da caricabatterie wireless (+8%) e cuffie (+4,5%). Sempre secondo Idealo, nel periodo compreso tra settembre 2023 e agosto 2024, le caratteristiche dei dispositivi più ricercate da parte dei consumatori italiani sarebbero legate, in primis, alla fotocamera. Irrinunciabili risulterebbero, infatti, la registrazione video (4k) e la stabilizzazione ottica, ‘feature’ chiave, rispettivamente, per il 26,5% e il 26% degli utenti. A seguire, la capacità di memoria interna (256GB), la risoluzione dello schermo (full HD) e la gamma colori (beige e nero). L’analisi dell’andamento dei prezzi nell’ultimo anno rispetto ai 12 mesi precedenti rileva, infine, rincari generalizzati: +14% per le protezioni per lo schermo, +13,5% per i power bank, +10% per le cuffie e +9% per i caricabatterie wireless di ultima generazione. In attesa del nuovo iPhone."
        },
        {
            "Title": "Salvini sempre in giro: durante il guasto dei treni posta la foto con i nonni",
            "Source": "Repubblica",
            "Date": "2024-10-04",
            "Link": "https://www.repubblica.it/politica/2024/10/03/news/matteo_salvini_ministro_trasporti_roma_blocco_treni-423532413/",
            "Content": "ROMA — Termini in tilt, l’Italia bloccata e il ministro alle Infrastrutture e ai Trasporti cosa fa? Pubblica su Facebook una sua foto da bambino con i nonni: «Se potete chiamateli, perché i nonni sono la vita». E sotto una valanga di commenti, come quello del signor Colombatti: «Se avanza tempo sarebbe opportuno occuparsi dei treni». Ma il ministro, capo partito, vicepremier, Capitano Matteo Salvini ne ha tante di cose da fare e sulle sue pagine social di aerei, treni, ritardi si parla poco, anzi non se ne parla proprio. E non ne vuole parlare nemmeno lui. Ieri mentre Termini impazziva aveva in programma una conferenza stampa alla stazione Roma Ostiense per la «presentazione del nuovo brand di Trenitalia». E ha dato buca. Poi nel primo pomeriggio era all’evento The Young Pope con la giornalista Annalisa Chirico, dove ha detto, sempre serafico: «Le opposizioni sono da anni che chiedono le mie dimissioni perché respiro, perché vivo. Fanno il loro mestiere: il mio dovere è garantire la mobilità e quindi dall’alba il telefonino è operativo». Guasto linea ferroviaria, Salvini: “Errore di una ditta privata. Chi ha sbagliato deve risponderne” 02 Ottobre 2024 Certo, nel frattempo a convocare gli amministratori delegati di Trenitalia e Rfi, gli unici titolati a spiegare l’accaduto a Termini, erano i deputati del Carroccio: «Se ci sono stati errori che nulla hanno a che vedere con l’impegno enorme profuso dal ministro Salvini è giusto che venga chiarito», tuonavano i leghisti in commissione Trasporti. Lui, il leader, non li ha convocati a rapporto, nonostante si mormori proprio nelle stanze del ministero che qualcosa non vada nella comunicazione degli staff degli amministratori delegati delle due controllate: perché chi guida Rfi è in area Raffaele Fitto e in Trenitalia invece ci sono gli uomini di Salvini. E i due “mondi” non si parlerebbero molto. Comunque anche per Salvini viaggiare è diventato un incubo, per lo meno mediatico. Il ministro, capo partito, vicepremier, Capitano non può restare tranquillo nemmeno quando prende l’aereo. Lo scorso 13 settembre, mentre si bloccava il Nord per il deragliamento di un treno vicino Milano, di prima mattina sui social postava un video da Fiumicino: «In direzione Salone di Torino per difendere l’industria italiana legata ai motori dalle follie ideologiche di Bruxelles e della sinistra». La risposta di Christian al post dice tutto: «Sono bloccato sull’ennesimo Frecciarossa, invece di parlare di follie della sinistra fai il ministro». E Salvini che ha fatto? Da Torino è andato a Cantù per una festa della polizia e in serata ha benedetto il raduno della Lega locale con foto di rito tenendo uno striscione con su scritto: «L’unico a difendere i confini». Bene ma non benissimo, ma i pendolari? Ritardi e cancellazione treni, Salvini fa gli auguri ai nonni su X. L’ironia dei social a cura della redazione Politica 02 Ottobre 2024 Settembre, mese della ripresa, tra le crisi su rotaie a Milano e Roma è stato un disastro. L’agenda del ministro? È stato un mese intenso anche per Salvini tra un gazebo della Lega a Firenze per raccogliere le firme contro la procura di Palermo che ha chiesto il rinvio a giudizio per il caso Open Arms, una missione a Budapest per incontrare il compagno di gruppo a Bruxelles, il sovranista dei sovranisti Viktor Orbán, una puntata a Venezia per la Regata storica e un controllo alla fondamentale pista di pattinaggio di Rho per le Olimpiadi 2026. Quattordici giorni su trenta fuori dalle stanze del ministero lo scorso settembre. Ma anche quando è nella Capitale Salvini non si ferma mai ed è spesso in giro tra convegni, presentazioni e seminari: ne ha presenziati almeno una dozzina. Il tutto inframezzato da incontri politici per riunire i parlamentari o il consiglio federale del partito. Per Salvini non è una novità non essere troppo “seduto” nei dicasteri che guida: nel 2018, appena insediatosi al Viminale, trascorse due terzi dell’estate fra comizi e feste elettorali. Ma allora preparava lo strappo del Papeete. Nei primi tre mesi del 2023, al via della nuova esperienza da ministro alle Infrastrutture, ha trascorso 53 giorni altrove a inaugurare cantieri in vista delle elezioni regionali che richiedevano il suo impegno sul campo. In questi giorni invece il ministro sembra avere la testa soprattutto a Pontida, al raduno di domenica. Sul palco ha convocato il gotha della destra europea, quella dei duri e neri (con l’eccezione di Afd). Mentre lui ribadirà di essere «l’unico a difendere i confini»: certo, non quelli del suo ministero dopo che a Palazzo Chigi hanno ricevuto in pompa magna i manager del fondo americano Blackrock che vogliono investire in Ferrovie in vista di una possibile apertura ai privati."
        },
        {
            "Title": "Email e telefonate fuori dall’orario di lavoro, dalla Francia all’Australia ecco chi tutela il diritto alla disconnessione",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/01/news/diritto_disconnessione_legge_diritto-423529307/",
            "Content": "Inizia a essere considerato un diritto civile ovunque, ma non ancora in Italia. Il “diritto alla disconnessione” prevede di fatto che il lavoro non debba sconfinare nella vita privata delle persone. In Italia la legge non riconosce esplicitamente la disconnessione come un diritto, ma ne prevede la regolamentazione mediante contrattazione individuale tra datore di lavoro e lavoratore. In altri Paesi la tutela è già legiferata. La Francia è uno dei più all'avanguardia. Già nel 2017 aveva introdotto il diritto alla disconnessione con una vera e propria normativa che impone alle aziende con più di 50 dipendenti di negoziare con i sindacati le modalità per limitare l'uso di dispositivi digitali fuori dall'orario di lavoro. Equilibrio vita e lavoro, Italia bocciata nella classifica di Remote: quartultima in Europa a cura della redazione Economia 31 Agosto 2024 Questa legge mira a contrastare il fenomeno del “sempre connessi”, che sta sfumando i confini tra vita professionale e privata. Le aziende francesi stanno adottando diverse strategie: alcune bloccano l'accesso alle e-mail aziendali dopo un certo orario, altre implementano sistemi di notifica che scoraggiano l'invio di messaggi fuori orario. Nonostante le sfide nell'applicazione pratica, questa normativa ha acceso un dibattito globale sul work-life balance nell'era digitale, spingendo altri paesi europei a considerare misure simili. Cosa succede nel resto d’Europa Oltre alla pionieristica Francia, diversi paesi europei hanno iniziato a riconoscere l'importanza del diritto alla disconnessione digitale per i lavoratori. La Spagna, per esempio, l’ha introdotto con la legge 3/2018, seguita dal Portogallo nel 2021. Lo stesso anno, l'Irlanda ha pubblicato un codice di condotta per guidare le aziende nell'implementazione di politiche che consentano ai dipendenti di scollegarsi al di fuori dell'orario di lavoro. Nel 2022, anche il Belgio ha emanato una legge specifica, rivolta però soltanto ai dipendenti pubblici. Il Parlamento Europeo, già con la Risoluzione del 21 gennaio 2021, sollecitava tutti gli Stati membri a considerare il diritto alla disconnessione come essenziale per adattarsi alle nuove modalità di lavoro. Tuttavia, diverse nazioni, tra cui appunto l’Italia, non hanno ancora adottato normative in materia. Fuori dal Vecchio Continente l’Australia ha appena approvato una legge che consente ai dipendenti di ignorare email e chiamate di lavoro che arrivano al di fuori dell’orario lavorativo, senza che questo abbia ripercussioni. Gli Stati Uniti sono ancora più indietro dell’Italia ma all'inizio di quest'anno, il deputato di San Francisco Matt Haney ha proposto un disegno di legge per fare della California il primo stato del Paese a garantire legalmente ai dipendenti il diritto di ignorare chiamate ed email non urgenti una volta terminata la giornata lavorativa. La proposta ha incontrato forti critiche da parte dei datori di lavoro e degli esponenti del mondo degli affari, i quali sostengono che una regola così generale rappresenti un passo indietro per la flessibilità lavorativa e che la sua applicazione, soprattutto tra lavoratori di fusi orari diversi, costituirebbe un onere per le aziende. La proposta di legge italiana In Italia un gruppo di parlamentari del Partito democratico ha depositato alla Camera dei deputati la proposta di legge “Lavoro, poi stacco”, che introduce il concetto di “disconnessione digitale” e prevede la facoltà per i lavoratori di ignorare qualsiasi comunicazione proveniente dall'azienda o dai superiori al di fuori delle ore lavorative standard. Questa disposizione garantisce un intervallo minimo di riposo di dodici ore consecutive dopo la conclusione della giornata lavorativa, durante il quale il dipendente non è tenuto a rispondere a messaggi o chiamate di lavoro. Eventuali contatti da parte del datore di lavoro al di fuori di questi orari prestabiliti non impongono alcun obbligo di risposta immediata al lavoratore, salvo in circostanze di comprovata urgenza o necessità. In tali casi eccezionali, il dipendente è tenuto a prendere visione delle comunicazioni e ad adempiere agli eventuali compiti richiesti solo al momento del rientro nell'orario di lavoro ordinario."
        },
        {
            "Title": "Ucraina, Kiev mostra un video e accusa: “I russi hanno fucilato 16 prigionieri appena catturati”",
            "Source": "Repubblica",
            "Date": "2024-10-04",
            "Link": "https://www.repubblica.it/esteri/2024/10/03/news/video_prigionieri_ucraini_fucilati_russi_donbass-423532855/",
            "Content": "L’ufficio del procuratore generale di Kiev ha aperto un’indagine “sull’esecuzione di massa più grave, dall’inizio dell’invasione russa, di prigionieri ucraini appena catturati”: un video girato da un drone e diffuso su Telegram – sulla cui autenticità non ci sono verifiche indipendenti - conterrebbe la prova di un nuovo crimine di guerra commesso dai soldati russi nel Donbass. Le immagini riprese dall’alto sono a bassa definizione e in bianco e nero: mostrano la fucilazione di sedici prigionieri allineati in un campo. Guerra Ucraina - Russia: la diretta di oggi Kiev accusa: “I russi hanno fucilato 16 prigionieri appena catturati” Mosca contro un giornalista italiano: \"Violato confine nel Kursk\" Sostegno a Kiev: coalizioni in frantumi La scena ripresa con i visori è terribile: piccole sagome bianche emergono dalla foresta fino ad allinearsi in campo aperto, mentre altre sagome bianche ancora protette dagli ultimi alberi fanno fuoco contro di loro. Poi si avvicinano e finiscono i sopravvissuti con colpi di grazia a breve distanza; infine spariscono sotto gli alberi. Secondo la Procura generale ucraina a sparare sono i soldati russi, e a morire i loro prigionieri ucraini. La strage sarebbe avvenuta nei dintorni di Pokrovsk - tra Mykolayivka e Sukhiy Yar, nel Donbass – ma il video apparso su Telegram martedì 1 ottobre non è geolocalizzato in modo inoppugnabile; e non ci sono prove indipendenti che si tratti di immagini originali e recenti, non manipolate e correttamente contestualizzate. Tuttavia per il procuratore generale ucraino, Andriy Kostin, non ci sono dubbi: “È l’ennesima prova – ha twittato - che l’uccisione e la tortura di prigionieri di guerra non siano incidenti isolati ma una volontà deliberata della leadership politica e militare russa”. “Gli occupanti – sostiene la Procura - hanno deliberatamente aperto il fuoco con l’obiettivo di uccidere, e i soldati feriti che mostravano segni di vita sono stati giustiziati a distanza ravvicinata”. I crimini contestati sono la violazione “delle leggi e degli usi di guerra” tutelati dalla Convenzione di Ginevra e “l’omicidio volontario”. Il commissario ucraino per i diritti umani, Dmytro Lubinets, ha girato la denuncia all’Onu e al Comitato internazionale della Croce rossa. Le accuse sono state rilanciate anche dall’ambasciata ucraina in Italia, e sono rimbalzate sui media occidentali provocando le prime reazioni politiche come quella del ministero degli Esteri lituano, che ha consegnato all’ambasciata russa a Vilnius una nota di protesta chiedendo che coloro che hanno ordito e commesso questi e altri crimini di guerra in Ucraina ne rispondano di fronte a un tribunale internazionale. La denuncia di una strage di prigionieri ucraini non è un caso isolato: un mese fa è stata aperta un'altra indagine sulla presunta esecuzione di tre prigionieri di guerra ucraini nei pressi di Toretsk, sempre nel Donbass. La procura generale ucraina ha già aperto 28 casi di omicidio di prigionieri di guerra ucraini; e a settembre la Cnn ha diffuso due video che mostrerebbero esecuzioni di soldati ucraini mentre si stavano arrendendo: anche in quell’occasione erano stati ripresi da un drone, e le immagini erano state diffuse dai servizi militari ucraini corredate di una presunta trascrizione dell’audio in cui sarebbe stato pronunciato l’ordine di aprire il fuoco. Danielle Bell, portavoce della missione Onu di monitoraggio dei diritti umani in Ucraina, sostiene che il 95 per cento dei soldati ucraini catturati dai russi abbia subito forme di tortura. Ma casi di presunte torture ai danni di prigionieri di guerra sono stati denunciati dalla missione dell’Onu anche a ranghi invertiti, come in un rapporto di novembre 2022; lo stesso mese in cui la Bbc denunciò l’esecuzione di prigionieri russi da parte di un gruppo di soldati ucraini a Makiyivka, mostrata da due video girati – in quel caso da un drone e da un soldato – sempre nel Donbass ma nella regione di Lugansk. Orrori di guerra che entrambe le parti hanno sempre negato, accusando la controparte di avere ordito una messa in scena. Ed è questa la tesi sostenuta anche oggi dai canali filorussi su Telegram, secondo cui la strage dei sedici prigionieri ucraini sarebbe proprio “una messa in scena per coprire l’eco della sconfitta sul campo a Vuhledar”, dove i soldati russi hanno appena conquistato uno dei principali bastioni della linea di difesa ucraina nel Donbass. In un’era di manipolazioni digitali sempre più efficaci, e in un contesto di propaganda molto estesa su entrambi i fronti del conflitto, è quasi impossibile accertare con prove inoppugnabili la realtà di quello che le immagini di un drone mostrano in mezzo alla ferocia della prima linea; ma non è meno inquietante, e non è meno preoccupante."
        },
        {
            "Title": "Inchiesta sugli ultrà di Inter e Milan, cosa rischiano Barella, Calabria, Çalhanoglu e Inzaghi: dalla multa alla squalifica, gli scenari",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/2024/10/02/news/inchiesta_ultra_inter_milan_cosa_rischiano_barella_calabria_calhanoglu_inzaghi-423530566/",
            "Content": "I calciatori e gli allenatori di Serie A possono avere rapporti con gli ultrà? Dalle carte dell’inchiesta di Milano sulle attività criminali delle curve di Milan e Inter emergono una serie di incontri tra le figure appartenenti alle tifoserie organizzate con interessi illeciti e alcuni tesserati dei due club. I rapporti degli ultrà con Calabria Il pm Viola ha spiegato come ci sia un incontro riscontrato tra Luca Lucci, capo ultrà milanista tra gli arrestati nell’ambito di questa indagine, e il capitano del Milan Davide Calabria in un bar di Cologno Monzese. Altro incontro documentato: quello tra gli ultrà interisti e Milan Skriniar che stava per trasferirsi al Psg a parametro zero. Inchiesta ultrà, le ombre su Javier Zanetti e quelle parole del capo Ferdico: “Ci ha detto che la polizia monitora la curva nord dopo l’omicidio Boiocchi” di Massimo Pisa 01 Ottobre 2024 I colloqui con Barella, Inzaghi e Çalhanoglu Altri nomi che compaiono sono quelli di Nicolò Barella e Hakan Çalhanoglu, che uno degli arrestati, Marco Ferdico, dice di averli incontrati “per parlare delle criticità sorte per la vicenda dei biglietti della finale di Champions League, e avrebbe appreso perfino delle lamentele del calciatore turco per il comportamento della società”. L’allenatore Simone Inzaghi, invece, è al centro di una delle più pubblicizzate intercettazioni di questa inchiesta: al solito Ferdico che gli chiede 200 biglietti in più per la finale di Champions, promette: “Parlo con Ferri, con Zanetti, con Marotta... parlo con quelli, poi ti faccio sapere qualcosa... Mi attivo e ti dico cosa mi dicono”. Il ricatto (riuscito) degli ultrà all'Inter per avere 700 biglietti in più per la finale di Champions: società nei guai, rischio commissariamento di Sandro De Riccardis 01 Ottobre 2024 Cosa rischiano i giocatori e l’allenatore Ecco, ma cosa rischiano tutti loro? A termini di regolamento, qualche problema potrebbe esserci. L’articolo 25 del codice di giustizia sportiva al comma 10 è chiaro, infatti: “Ai tesserati è fatto divieto di avere rapporti con esponenti di gruppi o gruppi di sostenitori che non facciano parte di associazioni convenzionate con le società”. E ancora: “In ogni caso tali rapporti devono essere autorizzati dal delegato della società ai rapporti con la tifoseria”. E in caso di violazione i responsabili sono puniti con squalifica di “una o più gare”, “inibizione a tempo” e una multa che per i giocatori di Serie A ammonta a 20 mila euro. La procura federale può ascoltare i giocatori coinvolti Ovviamente, ogni singolo caso può essere sanzionato, moltiplicando la pena. per questo la procura federale ha voluto richiedere gli atti, a partire dall’ordinanza di custodia cautelare. E magari potrebbe decidere anche di ascoltarli. Intanto saranno ascoltati dai pm. Poi, anche il calcio deciderà se questa inchiesta meriti una coda tutta sportiva."
        },
        {
            "Title": "Arianna Meloni e La Russa: “Il libro di Bocchino ‘Perché l’Italia è di destra’ da adottare nelle scuole”. Protesta il Pd",
            "Source": "Repubblica",
            "Date": "2024-10-04",
            "Link": "https://www.repubblica.it/politica/2024/10/03/news/ignazio_la_russa_arianna_meloni_libro_bocchino_scuole_valditara_pd-423534450/",
            "Content": "Ignazio La Russa e Arianna Meloni lanciano la proposta al ministro dell’Istruzione, Giuseppe Valditara. \"Il libro di Italo Bocchino dovrebbe essere adottato nelle scuole – dice il presidente del Senato – \"’Perché l'Italia è di destra’ è un libro di verità contro le bugie delle sinistra. Una tua moral suasion ci starebbe visto che la sinistra racconta le bugie nelle scuole\", ha continuato La Russa durante proprio la presentazione del libro rivolgendo l’invito al ministro presente in sala. D’accordo la sorella della premier: “Il libro di Bocchino 'Perché l'Italia è di destra’, se lo distribuiamo nelle scuole facciamo una cosa sana, è una raccolta di dati, una storia vera, non è un libro né fazioso, né di parte, una storia reale, va letto con attenzione\", ha osservato la responsabile della segreteria di FdI lasciando la Gnam di Roma. Qui si sono registrati attimi di tensione: un uomo, poi allontanato dalle forze dell’ordine, si è avvicinato al palco chiedendo di intervenire e denunciando che, per la prima volta in quello spazio, al pubblico non era stata data la possibilità di parlare. La Russa ha poi aggiunto: \"Vanno rivalutati quelli che stavano nel settore giusto della parte sbagliata\" della Resistenza. E a questo proposito ha citato anche la celebre frase di Luciano Violante su chi era \"nel settore giusto dalla parte sbagliata\" della Resistenza. \"Il politicamente corretto si esercita ormai in tutti rami del giornalismo, dell'arte e della terminologia\" , ha detto difendendo i valori di \"Dio, patria e famiglia\" \"criticati dalla sinistra\". E a riguardo della sinistra il presidente del Senato ha contestato anche la decisione di discutere del progetto gender all'Università di Roma. In Pd insorge. \"Fortunatamente nessun ministro in Italia può intervenire sull'adozione dei libri di testo e la nostra costituzione antifascista è molto chiara essendo nata da chi si era opposto al minculpop e al pensiero unico. Di cui noi non abbiamo nostalgia\", scrive sui social Simona Malpezzi del Pd, replicando al presidente del Senato Ignazio. Un altro deputato dem, Matteo Orfini commenta: “Sì lo so che conoscete già la statura dell'uomo e che avete un giudizio abbastanza radicato di come svolga la sua funzione. Però ci tenevo a segnalarvi questa perla della seconda carica dello Stato, Ignazio La Russa. (E soprattutto: smettetela di dire le bugie ai bambini)”."
        },
        {
            "Title": "Anac e Acea, intesa sulla gara per l’acquedotto del Peschiera",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/03/news/anac_e_acea_intesa_sulla_gara_per_l_acquedotto_del_peschiera-423533124/",
            "Content": "Anac (Autorità nazionale anticorruzione), Acea e Acea Ato2 hanno siglato un protocollo d'azione riguardo la procedura di gara relativa ai lavori di progettazione e realizzazione del \"Nuovo tronco superiore acquedotto del Peschiera, dalle sorgenti alla centrale di Salisano\". L'accordo - spiega una nota -è volto a disciplinare l'attività di vigilanza collaborativa preventiva sulla conformità degli atti di gara alla normativa di settore e all'individuazione di eventuali clausole e condizioni idonee a prevenire tentativi di infiltrazioni criminali. Il nuovo tronco superiore dell'acquedotto del Peschiera prevede la realizzazione di una linea di circa 27 km che va dalle sorgenti del Peschiera a Salisano, parallela al tratto che oggi è in funzione ininterrottamente sin dalla sua realizzazione più di 80 anni fa. L'avvio dei lavori è previsto per il 2025. \"Quello del Peschiera è uno dei più grandi acquedotti al mondo a trasportare acqua di sorgente e il suo potenziamento costituisce un intervento strategico non solo per Roma, ma per l'intero Paese. Per tale ragione, su richiesta di Acea, abbiamo avviato su di esso una vigilanza collaborativa, affiancando Acea affinché tale progetto si realizzi nel migliore dei modi, con l'obiettivo di assicurare la correttezza e la trasparenza delle procedure, di prevenire ogni forma di malaffare e corruzione\". ha detto il presidente Anac Giuseppe Busìa. \"Il protocollo firmato - ha dichiarato l'Ad di ACEA Fabrizio Palermo - è un ulteriore passo in avanti nel percorso che stiamo facendo sul fronte della tutela della legalità e della prevenzione delle attività illecite."
        },
        {
            "Title": "Lazio Nizza: dove vedere l'Europa League in tv e probabili formazioni",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/serie-a/lazio/2024/10/03/news/lazio-nizza_dove_vedere_in_tv_probabili_formazioni-423531852/",
            "Content": "Diretta tv e streaming Lazio-Nizza • Partita: Lazio-Nizza • Data: giovedì 3 ottobre 2024 • Dove: Stadio Olimpico (Roma) • Orario: 18:45• Canale TV: Sky Sport Uno, Sky Sport 4K, Sky Sport • Streaming: SkyGo, Now Tv • Competizione: 2/a giornata Europa League La Lazio cerca la terza vittoria consecutiva tra campionato e coppe dopo aver esordito al meglio con il 3-0 alla Dinamo Kiev e aver battuto in campionato l'ex capolista Torino 3-2. I biancocelesti tornano all'Olimpico dopo tre trasferte consecutive e ospitano il Nizza, che nella prima giornata ha pareggiato 1-1 contro la Real Sociedad. In Ligue1 i rossoneri hanno ottenuto due vittorie, due sconfitte e due pareggi in 6 giornate. Lazio e Nizza si sono affrontate due volte nella loro storia, nella fase a gironi dell'Europa League 2017/18, con doppia vittoria del club italiano: 1-0 a Roma e 3-1 in terra francese. Chi arbitra Lazio-Nizza La terna arbitrale e Var di Lazio-Nizza è cosi composta: Arbitro: Horatiu Fesnic (ROM) Assistenti: Valentin Avram (ROM) – Alexandru Cerei (ROM) IV Ufficiale: Szabolcs Kovacs (ROM) VAR: Catalin Popa (ROM) e Rob Dieperink (NED). Probabili Formazioni Lazio-Nizza Come contro la Dinamo Kiev, Baroni senza a un robusto turnover per dosare le energie della sua squadra. Sicuramente assenti Noslin, squalificato dopo l'espulsione di Amburgo, e Castrovilli, fuori dalla lista dell'Europa League. Possibile occasione tra i pali per Mandas, mentre Marusic e Pellegrini dovrebbero essere preferiti a Lazzari e Nuno Tavares. Al centro è ancora out Gigot e Patric non è al meglio, dunque straordinari per Romagnoli e Gila. A centrocampo Vecino potrebbe far rifiatare Rovella, spazio anche per Dele-Bashiru con Dia che potrebbe iniziare dalla panchina. Castellanos agirà da centravanti coadiuvato da Tchaouna e Zaccagni, insidiato da Pedro. Haise schiererà un 3-4-3 con Moukoko riferimento offensivo. Probabile formazione Lazio (4-2-3-1): Mandas, Marusic, Gila, Romagnoli, Pellegrini, Vecino, Guendouzi, Tchaouna, Dele-Bashiru, Zaccagni, Castellanos. All. Baroni. Probabile formazione Nizza (3-4-3): Bulka; Ndayishimiye, Bombito, Dante; Clauss, Rosario, Louchet, Bard; Bouanani, Moukoko, Guessand. All. Haise. Dove vedere Lazio-Nizza in Tv La partita tra Lazio e Nizza sarà trasmessa in esclusiva da Sky, sui canali Sky Sport Uno (canale 201 del decoder satellitare) Sky Sport 4K (213) e Sky Sport (251). Lazio-Nizza in diretta Streaming Per vedere la partita in streaming, Sky permette la visione sulle proprie piattaforme SkyGo e Now Tv. Basterà collegarsi da pc o dispositivi mobili come smartphone e tablet inserendo le proprie credenziali. Telecronisti Sky per il match La telecronaca di Sky sarà affidata alla coppia Dario Massara e Fernando Orsi. Pronostici Lazio-Nizza I bookmakers vedono la Lazio favorita nel match dell'Olimpico: la vittoria dei biancocelesti è offerta a 1.80, mentre il successo del Nizza è dato a 4.50. Alta anche la quota del pareggio, quotato 3.55. Per questa partita, considerando che la squadra di Baroni sta segnando e subendo parecchio, vi consigliamo il segno \"over 2,5\" che sfiora il raddoppio, a 1.97."
        },
        {
            "Title": "Dai 13mila euro di Anguillara Veneta (Padova) ai 9,500 di Capri: la mappa dei piccoli comuni dove spopola il gioco d’azzardo online",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/04/news/dai_13mila_euro_di_anguillara_veneta_padova_ai_9500_di_capri_la_mappa_dei_piccoli_comuni_dove_spopola_il_gioco_d_azzardo-423534242/",
            "Content": "Dagli oltre 13mila euro di Anguillara Veneta, eccezione patavina in un Veneto che di per sé gioca poco online, passando per gli oltre 12.700 di Calliano (Trento) per toccare Moniga del Garda (Brescia) scendere all’isola di Capri. (Napoli). E’ la mappa del gioco d’azzardo online raccolta nel dossier “Non così piccoli. L’azzardo online nei piccoli comuni italiani” redatto da Cgil, Federconsumatori e Fondazione Isscon. Un’affondo sui 3.232 comuni italiani tra 2.000 e 9.999 abitanti, corrispondenti a un quarto della popolazione italiana e al 41% dei comuni. Uno sguardo sul segmento del gioco d’azzardo che vale 150 miliardi complessivi, come annunciato dall’Agenzia Dogane e Monopoli per il 2023. “Un numero talmente grande da diventare astratto, lontano. Se, invece, si esamina la propria città, se si studia quanto viene speso e perso nelle Slot, nel gioco online, nel Gratta&Vinci, inevitabilmente si dà corpo e sangue a quei numeri, se ne intuiscono l’enormità e le anomalie, in termini di disagio e possibili infiltrazioni criminali”, si spiega. Dal rapporto – sintetizza una nota – emerge che, se mediamente si gioca di più nei medi e grandi centri, la quantità di anomalie nella fascia dei piccoli comuni è decisamente superiore. La regione che spende meno nel gioco online è il Veneto: Padova, con 960 euro annui giocati nel 2023, è lontanissima dagli oltre 3.200 euro di Messina, Palermo e Siracusa. Ma guardando ai piccoli comuni, quello dove si è giocato di più online nel 2023 è proprio in provincia di Padova, Anguillara Veneta, 4.161 abitanti. Nel 2022 si registrava un dato di poco superiore a quello provinciale, 1.231 euro, ma nel 2023 sono spuntati all’improvviso 40 milioni di euro, accuratamente riportati nelle tabelle dell’ADM, che hanno portato il piccolo comune all’incredibile media pro capite di 13.073 euro per ogni abitante tra 18 e 74 anni, 1.100 euro mensili, quasi 14 volte la media provinciale. I primi 3 comuni della classifica sono del Nord. Nel report sul gioco nei piccoli comuni, inoltre, si nota una anomala presenza di piccole città ad economia turistica: Capri, nel 2022 era già ai primissimi posti con 7.913 euro pro capite, saliti a 9.503 nel 2023; il limitrofo comune di Anacapri arriva a quasi 5.000 euro. L’ipotesi che si può avanzare è che una parte del ricavato dell’economia turistica, in particolare l’area di irregolarità che può investire questo settore, venga riciclata nell’azzardo online. Continua ancora il rapporto spiegando che al netto dei dati sorprendenti di alcuni comuni del Nord, sono le Regioni del Sud a registrare il colore nero nella mappa della diffusione dell’azzardo, anche nei piccoli centri. Nell’elenco dei comuni che fanno registrare almeno il doppio della media nazionale sono dieci i comuni palermitani, nove quelli di Messina e Lecce, otto di Cosenza, sette di Napoli, sei di Salerno e cinque di Vibo Valentia. Anche per i piccoli Comuni si conferma che l’azzardo online registra i numeri più elevati nelle aree a maggiore concentrazione della malavita organizzata. Somme che, con prudenza, il Libro Nero ha quantificato in 16-18 miliardi, il 20-22% delle giocate complessive online. Con la sua “convenienza” (ogni 100 euro giocati ne tornano al giocatore mediamente 94, contro i circa 70-75% dei giochi fisici) il gioco online ha probabilmente assorbito una parte del riciclaggio esercitato nel passato attraverso le Slot. “I Comuni possono e devono avere” un ruolo “nella regolamentazione e nel contenimento di un’offerta che rischia di aumentare a dismisura, con conseguenze molto pesanti sulla salute dei cittadini, sul benessere delle comunità”, afferma la segretaria confederale della Cgil Daniela Barbaresi. Che denuncia: “I recenti provvedimenti del Governo vanno in tutt’altra direzione: invece di intervenire con una legge quadro che riduca l’offerta, si propongono misure pericolose, come la destinazione del 5% dei proventi dell’azzardo ai Comuni, o il tentativo di far ricomparire la pubblicità, sebbene in qualche modo mascherata, sulle maglie dei calciatori, aggirando il divieto esistente”. “È ormai chiaro a molti che in Italia è necessario sgonfiare l’azzardo online, e sono necessarie politiche nazionali e locali per il contenimento di quello fisico”, afferma Michele Carrus, presidente Federconsumatori. “Nessuno chiede di vietare l’azzardo: oltre che impossibile sarebbe anche controproducente, e alimenterebbe il canale illegale. Chiediamo, invece, di contenerlo, esaminando la materia attraverso un bilancio sociale, che metta a fianco delle entrate per la collettività, sotto forma di tasse, anche le uscite, in termini di costi sanitari e sociali, gli effetti sui bilanci personali, sulla disgregazione delle famiglie”."
        },
        {
            "Title": "Bolivia, l’ex presidente Morales accusato dello stupro di una minorenne",
            "Source": "Repubblica",
            "Date": "2024-10-04",
            "Link": "https://www.repubblica.it/esteri/2024/10/04/news/morales_accusato_di_stupro_bolivia-423534738/",
            "Content": "Si complica la situazione per l'ex presidente della Bolivia, Evo Morales, che ha guidato il Paese dal 2006 al 2019. L'avvocato Sandra Gutiérrez ha denunciato di essere stata rimossa dal suo incarico di procuratore nella regione meridionale di Tarija per essersi rifiutata di fermare un'indagine su di lui per stupro contro una 15enne e per tratta. In serata il presidente boliviano Luis Arce ha definito \"estremamente delicato\" il caso contro Morales, annunciando che verrà \"secretato\" per non politicizzarlo e per proteggere la vittima. L’accusa formale è traffico di esseri umani e abusi. \"È una questione estremamente delicata, è coinvolta una minorenne e dovrebbe essere chiaro a tutta la popolazione che il governo nazionale non userà mai un caso così delicato, che ha diverse implicazioni per la società, come una questione politica\", ha detto Arce ai media. Dal canto suo, la difesa di Morales ha accusato il governo di Arce di perseguitarlo."
        },
        {
            "Title": "MotoGp, si torna in pista in Giappone: Ducati a caccia del record in casa Honda",
            "Source": "Repubblica",
            "Date": "2024-10-04",
            "Link": "https://www.repubblica.it/sport/moto-gp/2024/10/03/news/motogp_giappone_2024_circuito_orari_dove_vedere_tv-423533858/",
            "Content": "Quando uno raggiunge il circuito, dopo aver attraversato la silenziosa campagna giapponese, scopre che metà della pista e l’intero paddock sono circondati da un grande anello d’asfalto, anello che – tra le altre gare – ha ospitato una delle rare corse di Nascar organizzate lontano dagli Usa. Al centro, un gigantesco schermo rimanda senza sosta musica e pubblicità in ideogrammi. Benvenuti a Motegi, si pronuncia Moteghi, da un quarto di secolo appuntamento iconico del motomondiale. Questa volta più che mai importante, perché mancano 5 tappe al termine di un campionato equilibrato e questa – soprattutto se Bagnaia dovesse inciampare in un atro passo falso – potrebbe essere decisiva, per l’assegnazione del titolo di MotoGP. Su questo percorso, in passato Valentino vanta “solo” 2 successi, però in sella prima a una Honda e poi a una Yamaha: il pilota italiano più vincente nella categoria regina è Capirossi (3) e sempre su una Ducati, un trionfo a testa per Biaggi e Dovizioso. Kicking off the #JapaneseGP in style at the Senso-Ji temple! ?? Thanks to all the fans for the warm welcome! See you on track! ?#MotoGP pic.twitter.com/3CFVZKEKKV— MotoGP™ (@MotoGP) October 2, 2024 Sulla pista del “signor Honda”, Ducati a caccia di record È per tradizione la pista della Honda, voluta dal fondatore dell’azienda giapponese – Soichiro Honda, appunto – e usata per testare le nuovo moto, ma nelle ultime 2 stagioni a vincere è stata una Ducati: prima con Miller, poi con Martin. L’azienda di Borgo Panigale vanta 7 successi contro i 9 della Honda (compreso il solo successo di un pilota nipponico: Makoto Tamada, 2004) e i 4 della Yamaha. Sono 61 corse consecutive che una Rossa finisce sul podio, e da 62 gp almeno una moto dell’azienda bolognese parte in prima fila. Nel fine settimana Pedro Acosta (Ktm) potrebbe essere incoronato rookie dell’anno, il colombiano David Alonso è a un passo dal vincere il titolo iridato in Moto3. MotoGp, Bagnaia chiede aiuto al Giappone per recuperare su Martin di Massimo Calandri 30 Settembre 2024 Le parole di Bagnaia e Martin \"Io e Pecco siamo in corsa per il titolo, penso sia difficile per Bastianini e Marquez inserirsi\", le parole di Martin, mentre Bagnaia ricorda che \"finché non lo dice la matematica il quadro può cambiare, basta un errore\". \"E' bello per me essere di nuovo in battaglia con Jorge, con cui c'è stato sempre rispetto reciproco - prosegue Pecco -. E' stata una stagione difficile ma Jorge è stato più costante. Noi dobbiamo fare un piccolo passo avanti in termine prestazionale rispetto alle ultime uscite\". \"Io penso di essere più completo rispetto alla scorsa stagione e ricordando le ultime gare 2023 è bello ritrovarsi qui un anno dopo. Ancora una volta ci siamo dimostrati i migliori\", la replica di Martin. Sabato la sprint alle 8 del mattino, il gp alle 7 di domenica In tv, diretta su Sky Sport e in streaming su Now. Tv8 trasmetterà in chiaro le qualifiche e la sprint race. Le lancette dell’orologio sono 7 ore avanti rispetto all’Italia: significa che venerdì la prima sessione di prove libere per la Moto3 è in programma alle nostre 2 di notte, alle 2.45 tocca alla Moto2 e alle 3.40 alla MotoGP. Ancora Moto3 alle 6.10, Moto2 alle 7. Alle ore 8 la seconda sessione che per la MotoGP è anche decisiva per i 10 migliori tempi, che passano direttamente alle Q2 del giorno dopo. Nella notte tra venerdì e sabato, all’una e 35 circa – come cantava Vinicio Capossela – è tempo della terza sessione per la Moto3, quindi la Moto2 (2.20) e la MotoGP (ore 3), con le qualifiche che cominciano 45 minuti più tardi. Le qualifiche di Moto3 sono invece alle 5.40 e quelle di Moto2 alle 6.40. La sprint race della MotoGP scatta alle 8 del mattino di sabato. Domenica, le gare: alle 2.35 il breve warm up della categoria regina, alle 4 il via alla Moto3, alle 5.20 semaforo verde per la Moto2, finalmente alle 7 parte la MotoGP."
        },
        {
            "Title": "Federbocce, confermato De Sanctis: “Adesso una nuova cultura”",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vari/2024/09/29/news/federbocce_confermato_de_sanctis_adesso_una_nuova_cultura-423525634/",
            "Content": "Il presidente Marco Giunio De Sanctis è stato confermato al vertice della Federazione Italiana Bocce, raccogliendo il 64,98% delle preferenze espresse dai delegati aventi diritto al voto, arrivati a Chianciano Terme, in provincia di Siena, per l’Assemblea Nazionale Elettiva.Il nuovo Consiglio federale risulta così composto: Roberto Favre (114 voti), Francesco Del Vecchio (110), Lorenzo Della Bella (109), Corrado Tecchi (103), Marco Ziraldo (101), Claudio Vittino (91) e Orietta Calonego (52) in rappresentanza degli Affiliati; Riccarda Ambrosi (20) e Flavio Stani (20) in rappresentanza degli Atleti, Francesca Di Folco (25) inrappresentanza dei Tecnici. Lorenzo Cingolo è stato confermato alla presidenza del Collegio dei Revisori dei Conti con210 voti. Non sono stati eletti Moreno Rosati con 87 voti (il seggio ceduto alla quota rosa) e Alessandro Bianchi con 74 voti Presenti il 71,94% degli aventi diritto al voto, pari a 259 su 360 delegati al voto. “Ho presentato una squadra che pensavo fosse compatta, ma così non è stato - ilcommento del presidente Marco Giunio De Sanctis - In ogni caso, in democrazia ilrisultato va accettato, anche se la delusione per le 89 schede bianche ricevute è profonda. Ritenevo di meritare maggiore suffragio per quanto realizzato in questi anni, in cui ho lavorato con impegno, passione, esperienza e competenza. Evidentemente, non tutti lapensano così e, soprattutto, aver perso un compagno di viaggio, come il vice-presidente vicario Moreno Rosati, dal punto di vista umano e dell'amicizia, mi addolora fortemente. Tuttavia, dal momento che ho spesso lavorato anche con chi, inizialmente, non aveva lemie stesse idee, come già fatto in passato, mi rimboccherò le maniche per ricompattare la squadra coi nuovi consiglieri federali, portando avanti tutte quelle iniziative proficue emigliori per il bene del nostro movimento sportivo. C'è un Consiglio fortemente rinnovato, scelto dalla platea del mondo boccistico delegato al voto. Come detto, sono abituato a lavorare con tutti e non ho problemi a confrontarmi con coloro che sono stati eletti. Proseguirò col programma che ho illustrato nell’apertura dell'Assemblea, lavorando per restituire unità e stabilità alla Federazione Italiana Bocce. Il Consiglio Federale dovrà adoperarsi alacremente per infondere una diversa cultura dello sport delle bocce in tutti gli affiliati e tesserati, avendo conto di ciò che accad nell’ambito del mondo sportivo nazionale e internazionale in generale e delle altre discipline in particolare”, ha concluso De Sanctis.Sono stati nominati i due vice-presidenti Roberto Favre (vicario) eRiccarda Ambrosi. Sono stati riconfermati il segretario generale Riccardo Milana, a tempo determinato stabilito dal presidente, e la dottoressa Paola Valli in qualità di vice segretari generale. Il Consiglio Federale, inoltre, ha nominato tre coordinatori di area: FrancescoFurlani (Nord Est), Vincenzo Santucci (Centro) e Antonio Barbato (Sud)."
        },
        {
            "Title": "Basket, la Final 8 di Coppa Italia ancora a Torino. Gandini: “Felici di tornare”",
            "Source": "Repubblica",
            "Date": "2024-10-04",
            "Link": "https://www.repubblica.it/sport/basket/2024/10/03/news/basket_final_8_coppa_italia_torino_gandini_felici_di_tornare-423533793/",
            "Content": "\"Un grande evento come la Final Eight di basket può creare un importante indotto economico e reputazionale non solo per il nostro sport, ma anche per la città e la Regione che sposano il progetto e lo valorizzano\". Così il presidente della Lega Basket, Umberto Gandini alla presentazione della ricerca di LBA e StageUp su “Gli impatti economici e reputazionali generati dalla Frecciarossa Final Eight 2024 di Torino'. “Per questo motivo siamo felici di tornare in Piemonte, a Torino anche il prossimo anno” prosegue Gandini “con un progetto che diventa sempre più completo e ambizioso: non solo il grande basket, ma un insieme di iniziative educative, formative, valoriali che coinvolgono mesi prima Regione e città di Torino. Sono certo che anche l'edizione 2025 continuerà a darci le grandi soddisfazioni delle ultime due edizioni, con un palazzetto che è stato sold out per finale e semifinali e una città e una Regione che hanno vissuto l'evento con passione e partecipazione\". La ricerca Giovanni Palazzi, Presidente di StageUp, che ha illustrato i risultati dell'indagine: \"La nostra ricerca sull'impatto della Final Eight di Torino 2024 evidenzia il successo dell'Evento. Ne sono prova, da un lato l'importante impatto economico di 15,86 milioni in Italia di cui 10,43 milioni generati sul territorio torinese con un moltiplicatore pari a 15,3 delle ricadute rispetto agli investimenti di Regione Piemonte, Comune di Torino e Camera di Commercio di Torino. Dall'altro la percezione positiva delle Final Eight sia in Italia che nella Città Metropolitana di Torino a conferma della capacità dell'Evento di creare un'esperienza memorabile dal punto di vista del vissuto, un elemento determinante per aumentare ulteriormente la notorietà e l'immagine del territorio, gettando le basi per un'ulteriore crescita della Final Eight all'insegna dell'abbinamento tra la Città della Mole e la Lega Basket\". Gli altri numeri 45mila le presenze totali di spettatori nel 2024, età media di 36 anni, solo per metà provenienti da Torino, a conferma della portata nazionale dell’evento. L’88% degli spettatori ha ritenuto positiva l’esperienza al palazzetto."
        },
        {
            "Title": "Ceccon: “Federica Pellegrini? Per me non rappresenta niente”. La replica del marito: “Vali zero”",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vari/2024/09/29/news/ceccon_federica_pellegrini_giunta_polemica_cosa_e_successo-423525983/",
            "Content": "Una guerra interna al nuoto italiano spacca inaspettatamente una domenica scandita da vela, ciclismo, moto, ovviamente calcio. Una guerra nata da un’intervista e trascesa ovviamente sui social. Ceccon su Federica Pellegrini: “La stimo in vasca, fuori no” Tutto è partito dalle parole che Thomas Ceccon, oro olimpico a Parigi, ha affidato al Corriere della Sera in un’intervista, quando gli veniva chiesto cosa rappresentasse per lui Federica Pellegrini: “Niente”, al risposta. Per poi aggiungere: “Non è mai venuta a dirmi una parole, si è sempre fatta i fatti suoi, e io mi faccio i fatti miei. L’ho vista allenarsi tantissimo, la ammiro come sportiva. Per il resto, sinceramente no”. Ceccon, le accuse ai Giochi di Parigi: “Niente aria condizionata, si mangia male e non si dorme bene” Alessandra Retico 01 Agosto 2024 Il marito di Pellegrini: “Per me vali zero” Parole piuttosto forti, anche perché i due si allenano entrambi a Verona, nella stessa piscina. Federica Pellegrini, impegnata a Ballando con le Stelle, non ha replicato. Anzi sui social appare mentre pubblicizza un prodotto della sua linea cosmetica. Al contrario ha risposto suo marito, Matteo Giunta, anche suo allenatore. Lo ha fatto con una storia Instagram: “Il rispetto è il valore fondamentale alla base dello sport e della vita. Se non ce l’hai, puoi anche aver vinto le Olimpiadi, ma per me vali zero”. E una chiusura che non ammette ulteriori aggiunte: “Questo è tutto ciò che ho da dire sull’argomento”."
        },
        {
            "Title": "Napoli-Como, dove vedere la partita in tv e probabili formazioni",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/2024/10/04/news/napoli_como_dove_vedere_tv_formazioni-423533915/",
            "Content": "Diretta tv e streaming Napoli-Como •Partita: Napoli-Como •Data: venerdì 4 ottobre 2024 •Dove: Stadio San Paolo-Maradona •Orario: 18:30 •Canale TV: DAZN, Sky Sport Uno, Sky Sport Calcio, Sky Sport •Streaming: DAZN, SkyGo, Now •Competizione: 7ª giornata Serie A Napoli-Como inaugura al Maradona la settima giornata della Serie A. Si affrontano due delle squadre più in forma del campionato: gli azzurri hanno ripreso la vetta della classifica dopo la vittoria sul Monza e vogliono consolidare il primo posto, mentre i lombardi sono reduci da due successi consecutivi, entrambi per 3-2 contro Atalanta e Verona. Dopo il normale processo di ambientamento alla massima serie, che mancava da 21 anni, la sensazione è che Fabregas abbia imboccato la strada giusta per amalgamare un gruppo pieno di novità. Sono 32 i precedenti tra le due squadre con 21 successi dei campani, 5 dei lariani e 6 pareggi. Conte spinge il Napoli: “Vogliamo restare in alto, la pressione deve diventare la normalità” di Marco Azzi 02 Ottobre 2024 Chi arbitra Napoli-Como La terna arbitrale e Var di Napoli-Como è cosi composta: Arbitro: Feliciani Assistenti: Costanzo-Passeri IV Ufficiale: Zufferli VAR: Pezzuto-Abisso Probabili formazioni Napoli-Como I due allenatori non dovrebbero modificare le formazioni della scorsa settimana. Conte va quindi verso la conferma della difesa a 4 con Di Lorenzo, Rrahmani, Buongiorno e Olivera davanti a Caprile, con Meret ancora i box. In mediana il tandem Anguissa-Lobotka, mentre Politano, McTominay e Kvaratskhelia innescheranno Lukaku. Anche Fabregas darà fiducia ai ragazzi che hanno conquistato due vittorie di fila: Audero tra i pali, linea difensiva a quattro composta da Van der Kempt, Dossena, Kempf e Moreno, in mezzo al campo Sergi Roberto e Perrone, sulla trequarti Strefezza, Nico Paz e Fadera con Cutrone centravanti. Probabile formazione Napoli (4-2-3-1): Caprile, Di Lorenzo, Rrahmani, Buongiorno, Olivera, Zambo Anguissa, Lobotka, Politano, McTominay, Kvaratskhelia, Lukaku. All. Conte.Probabile formazione Como (4-2-3-1): Audero, Van der Brempt, Dossena, Kempf, Alberto Moreno, Sergi Roberto, Perrone; Strefezza, Nico Paz, Fadera, Cutrone. All. Fabregas. Mister Antonio Conte è il Philadelphia - Settembre pic.twitter.com/q9T4uHPjVs— Lega Serie A (@SerieA) October 3, 2024 Dove vedere Napoli-Como in tv La partita tra Napoli e Como verrà trasmessa in co-esclusiva sia su DAZN (anche sul canale 214 di Sky sottoscrivendo l'abbonamento), che su Sky sui canali Sky Sport Uno (201), Sky Sport Calcio (202) e Sky Sport (251). Per vedere la gara in tv è possibile collegare la propria smart tv a internet ed effettuare l’accesso sull’applicazione della piattaforma. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Napoli-Como in diretta Streaming Per vedere la partita in streaming, DAZN permette la visione anche sul proprio sito ufficiale. Mentre per gli abbonati Sky c’è a disposizione la piattaforma Sky Go. Basterà collegarsi da pc o dispositivi mobili come smartphone e tablet. Il match sarà visibile anche su Now il servizio di streaming live e on demand di Sky. Cesc Fabregas (ansa) Telecronisti per il match La telecronaca di DAZN sarà affidata alla coppia Pardo-Ferrara. Pronostici Napoli-Como Napoli ampiamente favorito secondo i bookmakers: la vittoria degli azzurri è offerta a 1.43, mentre il colpo esterno del Como vale 7 volte la posta. Alta anche la quota del pareggio, dato a 4.75. Per questa partita, considerando il buono stato di forma delle due squadre, immaginiamo che ci potranno essere diversi gol, quindi vi consigliamo il segno \"over 2,5\" a 1.65."
        },
        {
            "Title": "Bremer ko a Lipsia, rottura di crociato e menisco: il difensore dovrà stare fuori almeno sei mesi",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/serie-a/juventus/2024/10/03/news/bremer_ko_lipsia_crociato_nico_gonzalez_guaio_muscolare-423533200/",
            "Content": "Lesione del legamento crociato anteriore del ginocchio sinistro. La peggior notizia per Gleison Bremer e per la Juventus è arrivata il giorno dopo la splendida vittoria a Lipsia, iniziata proprio con l’infortunio del centrale. Una torsione innaturale del ginocchio in un corpo a corpo con Openda che già nei primi istanti non prometteva nulla di buono. Bremer si sottoporrà a un intervento di ricostruzione del legamento crociato e dovrà stare lontano dai campi almeno per 6/7 mesi: dal sorriso per la vittoria alla tristezza per la stagione praticamente compromessa per il difensore brasiliano, che a 27 anni è incappato nel primo infortunio serio della sua carriera. Visualizza questo post su Instagram Un post condiviso da Bremer (@bremer) \"Difficile trovare le parole in questo momento così difficile, purtroppo il risultato degli esami è stato il peggiore\" ha scritto su Instagram Bremer -. È una sfida che voglio affrontare con la stessa motivazione di sempre, sarà un'opportunità per crescere, migliorare e tornare più forte e ora mi aspetta un lungo recupero ma non mancherà il mio sostegno alla squadra e ai miei compagni. Grazie a tutti per il supporto, forza Juventus. Sempre insieme a voi\". Champions League 2024 Bremer ko a Lipsia, si teme per il crociato Juventus, i tre motivi per sognare in Champions Real Madrid e Bayern sconfitte, il Benfica umilia l'Atletico L’infortunio di Bremer a Lipsia Già al suo arrivo al J Medical, in una piovosa mattina torinese, le sensazioni erano tutt’altro che positive. I primi accertamenti nel post-partita di Lipsia erano tutt’altro che incoraggianti per Bremer e per Motta, che fino a ieri non è mai riuscito a fare a meno del centrale, impiegandolo in tutte le partite, unico calciatore in rosa insieme a Vlahovic a partire sempre titolare. L'infortunio di Bremer (afp) Sceso dalla Jeep della società in stampelle, ha percorso il tragitto verso il centro medico bianconero con l’umore di chi sa che da quell’esame sarebbe dipeso il prosieguo della stagione. Il risultato è stato quello temuto: il calciatore dovrà sottoporsi ad intervento chirurgico e, in caso di recupero miracoloso, potrebbe tornare a disposizione, ma non al massimo della condizione, verso maggio. C’è qualche piccola speranza di poterlo vedere in campo nel Mondiale per club di fine giugno, anche se molto dipenderà dalla riabilitazione e dalla riuscita dell’intervento. Bremer, dolorante, soccorso dai compagni e dallo staff sanitario della Juventus Chi giocherà al posto di Bremer Con l’uscita dal campo del difensore brasiliano, la Juventus si è ritrovata senza il suo punto di riferimento e, anche per merito del Lipsia, si è visto. Ancora senza gol subiti in campionato e con una sola rete nel pieno del recupero con il Psv, la Juventus è capitolata due volte e ha rischiato di subirne altri. Tuttavia se questo non è avvenuto è anche per l’ottima prestazione di Kalulu e Gatti, coloro che da oggi in poi saranno con tutta probabilità la coppia di difensori centrali titolare per Motta. Il francese è sempre più leader in difesa e fino a oggi ha fornito prestazioni in crescita, diventando indispensabile e provvidenziale nelle ultime partite, mentre il capitano ha pienamente recuperato dall’infortunio alla caviglia. Potrebbero aprirsi spazi anche per Danilo, che fino a oggi non ne ha avuti molti, mentre anche Cabal, che è stato utilizzato quasi sempre da esterno sinistro, è in grado di giocare difensore centrale. Inoltre il sistema di gioco di Motta, che predilige la pressione alta e il recupero della palla in zona d’attacco, alza il baricentro della squadra alleggerendo la pressione sui difensori centrali. Soluzioni che dovranno diventare sistemiche presto, per sopperire all’assenza di un punto di riferimento come Bremer. Le pagelle di Lipsia-Juventus: Vlahovic, 45’ da fuoriclasse dal nostro inviato Emanuele Gamba 02 Ottobre 2024 L’infortunio di Nico Gonzalez Meno grave il ko di Nico Gonzalez, che ha lasciato il campo al 12’ del primo tempo per un problema muscolare. L’attaccante argentino ha riportato una lesione di basso grado del retto femorale della coscia destra. Starà fuori tre settimane saltando le sfide con Cagliari (6 ottobre), Lazio (19) e Stoccarda (22) con l'obiettivo di tornare a disposizione di Motta per il big match del 27 ottobre contro l’Inter al Meazza."
        },
        {
            "Title": "Diarra come Bosman? Così un'altra sentenza della Corte di giustizia europea potrebbe cambiare il mondo del pallone",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/2024/10/04/news/diarra_sentenza_corte_giustizia_europea-423534776/",
            "Content": "Lassana Diarra potrebbe diventare il nuovo Bosman. È attesa, infatti, oggi la sentenza della Corte di giustizia europea sul caso \"Diarra contro la Fifa\" che potrebbe ulteriormente cambiare il mercato del calcio europeo per come lo conosciamo dal 1995. Il no della Fifa al trasferimento allo Charleroi L'ex centrocampista francese di Real, Chelsea, Psg e Arsenal, ritiratosi nel 2019, ha intentato una causa per vedere riconosciuto il suo diritto alla libera circolazione lavorativa in Europa. Nel 2014 non poté firmare per i belgi dello Charleroi, dopo aver rescisso il suo contratto con la Lokomotiv Mosca, perché la Fifa gli negò il permesso di trasferimento a causa di un indennizzo non pagato al club russo. E per questo al giocatore fu comminata anche una multa di 10,5 milioni per i danni. Fu multato per non aver pagato un indennizzo alla Lokomotiv Secondo le normative Fifa, infatti, se un giocatore rescinde il suo contratto unilateralmente e \"senza giusta causa\", deve pagare un indennizzo che comprende la retribuzione fino alla fine del contratto. E in caso si accasi in un altro club spetta a quest'ultimo pagare il risarcimento. Per questo motivo lo Charleroi si tirò indietro, temendo le possibili conseguenze legali e finanziarie. Diarra si è visto dare ragione nel 2017 Diarra sostenne che la Lokomotiv avesse rescisso il suo contratto non aver accettato una drastica riduzione del suo stipendio dovuta a un calo delle prestazioni, mentre il club dava la colpa al giocatore, reo di alcune inadempienze contrattuali. Il francese portò il caso davanti alla giustizia belga e il tribunale commerciale di Charleroi gli diede ragione nel 2017, stabilendo che l'articolo 17 comma 2 della Fifa viola il diritto comunitario. Il tribunale condannò la Fifa ad un risarcimento, costringendola (con la federazione belga) a portare il caso davanti alla Corte di giustizia europea. L'avvocato generale della Corte: \"Il problema sono le regole Fifa\" Secondo il parere - non vincolante - dell'avvocato generale della Corte, Maciej Szpunar, la Fifa avrebbe negato in tal modo a Diarra il diritto alla libera circolazione nell’Unione europea. \"Il problema sono proprio le regole Fifa che limitano molto i diritti dei calciatori. Non è possibile che venga imposto a un club acquirente l'obbligo di sobbarcarsi gli oneri finanziari dell'uscita di un giocatore dalla sua precedente società\". Se vincesse Diarra i club potrebbero perdere i loro giocatori in ogni momento La sentenza, anche se non definitiva (il caso tornerebbe dinanzi alle corti belghe, ndr), potrebbe creare un pericoloso precedente. Se vincesse Diarra, infatti, ai giocatori verrebbe riconosciuto il potere di rescindere i propri contratti in qualsiasi momento, demolendo l'impalcatura dell'attuale calciomercato. Si tratterebbe di un danno enorme per le società che mentre ora possono monetizzare nel cedere un calciatore sotto contratto, in caso di sentenza avversa alla Fifa resterebbero impotenti al cospetto della possibilità del tesserato di svincolarsi 'liberamente' in qualsiasi momento, magari caldeggiato da qualche grande club interessato a far saltare il banco a proprio beneficio."
        },
        {
            "Title": "L’ossessione di Filippo Turetta e gli appunti trovati nel cellulare: “Giulia mi esclude dalla sua vita”. Poi i buoni propositi: “Provare Tinder, non litigare” - la Repubblica",
            "Source": "Repubblica",
            "Date": "2024-10-04",
            "Link": "https://www.repubblica.it/cronaca/2024/10/02/news/filippo_turetta_appunti_cellulare_giulia_cecchettin-423532484/",
            "Content": "Allenarsi con costanza, andare a un concerto, provare Tinder, apprezzare la vita. Una lista di buoni propositi accompagnata da una serie di idee per migliorare la vita di coppia organizzata in una cartella intitolata “Cose carine per lei”. Sono alcune delle note contenute nel cellulare di Filippo Turetta, arrestato per l’omicidio dell’ex fidanzata Giulia Cecchettin. (ansa) A mostrarle in diretta la trasmissione “Pomeriggio cinque”. Il diario digitale del giovane contiene continui riferimenti alla ragazza assassinata: “Mandarle un post di Instagram al giorno. Rileggere le chat d’amore giornalmente”, poi “portarla a prendere le frittelle a mensa, regalarle delle mimose il giorno della Festa della Donna, comprare l’uovo di Pasqua con un peluchino, o accompagnarla più, e più volte, in tanti... tutti i posti”. Tra le note anche critiche a se stesso: “Ho i piedi piatti, ho i denti storti, sono povero e non sono bello”, fino ad ammettere che “una persona come la Giulia non la troverò mai più neanche in infinite vite”. Turetta ha annotato anche tutti gli aspetti che, secondo lui, non funzionavano nel loro rapporto, raccogliendole accuratamente in una cartella intitolata “Cose che non vanno”. Processo Cecchettin, l'avvocato dell'omicida: \"Turetta si presenterà mai in aula? È possibile\" A Giulia rimprovera: “Non mi ha mandato un messaggio affettuoso dopo la buonanotte, non mi ha invitato alla festa di compleanno di Elena”, la sorella di Giulia, “non mi include nella sua vita lasciandomi sempre solo”. L’ultimo dei propositi: “Non litigare, perché peggiora solo le cose”."
        },
        {
            "Title": "La Fifa rivoluziona il calciomercato: nel 2025 finestra tra l'1 e il 10 giugno",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/2024/10/03/news/calciomercato_fifa_nuova_finestra-423534235/",
            "Content": "Il nuovo Mondiale per Club a 32 squadre, in programma tra giugno e luglio 2025 negli Stati Uniti, rivoluziona il calciomercato. La Fifa, infatti, ha deciso di aggiungere per l'occasione una finestra ad hoc, aperta a tutti. Si tratta di una sessione breve, dall’1 al 10 giugno. In quei giorni tutti i club del mondo potranno non solo concludere le trattative, ma soprattutto depositare i contratti. Una novità assoluta visto che attualmente il mercato estivo è aperto dall’1 luglio al 31 agosto mentre la sessione invernale, per i maggiori campionati europei, va dall’1 gennaio al 3 febbraio. Senza soldi e senza tv, il Mondiale per club è appeso all’Arabia di Matteo Pinci 24 Settembre 2024 Sarà una sessione di 10 giorni a giugno “In base alle normative, le associazioni affiliate alla FIFA dei club partecipanti alla FIFA Club World Cup avranno la possibilità di aprire una finestra di registrazione eccezionale dal 1° al 10 giugno 2025 (per tutti i loro club affiliati) prima dell’inizio della competizione. La decisione se aprire o meno una finestra aggiuntiva rimane a completa discrezione di ciascuna associazione affiliata alla FIFA”, recita il comunicato del massimo organismo calcistico mondiale. Per il definitivo via libera alla nuova finestra di mercato, quindi, ci dovrà essere l’adesione delle varie federazioni calcistiche nazionali. Nel caso dell'Italia ci dovrebbe essere l'ok della Figc. I club della nazione che voterà contrario in quei giorni non potranno acquistare e vendere giocatori. Mondiale per club 2025, come funziona e le squadre qualificate. Inter e Juve le due italiane 13 Marzo 2024 L'obiettivo è venire incontro alle partecipanti al Mondiale L'obiettivo principale, naturalmente, è quello di consentire alle partecipanti (per l'Italia ci sono Inter e Juventus, ndr) di schierare già nuovi giocatori e di risolvere la principale controversia legata al fatto che i contratti di alcuni elementi in rosa scadranno a metà competizione. In tal modo i club potranno, dopo la scadenza del termine per la presentazione delle liste dei convocati, sostituire i giocatori durante un periodo ristretto in competizione, dal 27 giugno al 3 luglio. Tuttavia, l'obiettivo è quello di incoraggiare i club e i giocatori in scadenza di contratto a trovare una soluzione adeguata per facilitare la partecipazione dei giocatori. Il mercato estivo potrebbe chiudere il 15 agosto Al vaglio c’è anche l’ipotesi di anticipare la chiusura del mercato estivo, a partire dal 2025, al 15 agosto dopo la protesta di molti club che si sono lamentati del fatto di dover cominciare a giocare le prime gare ufficiali della nuova stagione a mercato ancora aperto."
        },
        {
            "Title": "Crolla la produzione auto i siti Stellantis in negativo “Pesano costi e domanda”",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/03/news/stellantis_fim_cisl_dati_produzione-423532583/",
            "Content": "TORINO — Nei primi nove mesi dell’anno la produzione nelle fabbriche italiane di Stellantis è calata di oltre il 31%. Le auto non si vendono, come dimostrano i dati, e gli effetti si fanno sentire sulle linee di montaggio. A dare i numeri è la Fim con il suo report periodico. I metalmeccanici della Cisl parlano di «profondo rosso»: dopo tre anni di crescita il dato è negativo con 387.600 auto e furgoni realizzati. Per la prima volta tutti gli stabilimenti sono in negativo e perdono sia le auto (-40,7%) sia i veicoli commerciali (-10,2%). Anche i due siti in positivo nel primo semestre, Pomigliano e Atessa, sono in rosso (-5,5% e -10,2%). La Fim prevede per il 2024 una produzione di auto sotto le 300 mila unità e un complessivo di 500 mila veicoli, un terzo in meno del 2023 (751 mila). I due impianti dove la situazione è più difficile? Mirafiori (-68,4%) a Torino, Melfi (-61,9%) e poi la Maserati di Modena (-75,8%). Per gli addetti, quasi 21 mila persone, i cali si trasformano in cassa integrazione e contratti di solidarietà. Il segretario della Fim-Cisl, Ferdinando Uliano, lancia l’allarme: «La cassa integrazione si esaurirà all’inizio del 2025. A rischio con l’indotto ci sono 25 mila lavoratori. Il governo deve intervenire. Gli daremo una sveglia con lo sciopero e la manifestazione del 18 ottobre». Auto in rosso, a settembre vendite giù del 10,7%. L’ad di Stellantis in Parlamento l’11 ottobre di Diego Longhin 01 Ottobre 2024 Stellantis Italia invita però a non dare «ricostruzioni parziali». Non entra nel merito dei numeri, ma «i dati devono essere ricollocati all’interno di una dinamica più ampia». Secondo l’azienda, che ha come primo azionista la holding Exor che controlla anche Repubblica, «sarebbe utile per una rappresentazione più completa ricordare tutti gli elementi di competitività, quali il costo dell’energia, il costo del lavoro, la produttività. Tutto questo, in una congiuntura del tutto peculiare di transizione all’elettrico». Stellantis taglia i risultati del 2024, terremoto in Borsa per il settore auto di Diego Longhin 30 Settembre 2024 Nella presentazione dei dati la Fim sottolinea, rispetto alla transizione all’elettrico fissata nel 2035, come sia difficile «spostare indietro le lancette - dice Uliano - visti gli investimenti fatti dalle case automobilistiche». Il numero uno di Confindustria, Emanuele Orsini, impegnato a Bruxelles, chiede però «più tempo» per il passaggio alle auto a batteria «perché l’industria non è ancora pronta e sono state fatte scelte sbagliate in passato». Il numero uno di viale dell’Astronomia chiede poi, in linea con la proposta Urso, di anticipare la revisione del regolamento dal 2026 al 2025. Auto, l’allarme dei sindacati: “Politiche fallimentari”. Lavoratori in piazza il 18 ottobre di Diego Longhin 24 Settembre 2024 Orsini ritorna, alla vigilia del voto dei 27 Stati della Ue, sui dazi alla Cina: «Non possiamo pensare oggi di non aumentare i dazi sulle auto cinesi. Attenzione però, l’Italia è un Paese esportatore. Bisogna tenerne conto nella definizione del sistema», dice ed auspica un accordo tra Bruxelles e Pechino. L’imposta extra, fino al 36,3% che si sommerà al 10% già in vigore alle dogane della Ue per l’importazione di veicoli elettrici “made in China”, sarà approvata. A Bruxelles ci sarà però un’opposizione della Germania: potrebbe astenersi o votare contro. Il passaggio darà alla Commissione un’arma di trattativa in più con Pechino per trovare una soluzione negoziale entro il 4 novembre, data in cui i dazi definitivi sostituiranno i provvisori."
        },
        {
            "Title": "Multa per il compleanno rumoroso del figlio, il professor Bassetti attacca la Polizia municipale: “Se la prendono con i quartieri bene”. L’assessore: “Legge uguale per tutti” - la Repubblica",
            "Source": "Repubblica",
            "Date": "2024-10-04",
            "Link": "https://genova.repubblica.it/cronaca/2024/10/03/news/multa_compleanno_musica_il_professor_bassetti_attacca_polizia_municipale-423533253/",
            "Content": "Il professor Matteo Bassetti, l’infettivologo social più celebre d’Italia, attacca la polizia municipale di Genova per un verbale che gli è stato fatto a causa della musica troppo alta per la festa di compleanno di suo figlio sedicenne. Il primario del San Martino si chiede polemicamente se “questo sarebbe avvenuto anche se la segnalazione fosse arrivata dal centro storico, via del Campo o via Pré. Troppo spesso la municipale ferma nel nostro quartiere ragazzini che non avevano fatto nulla e non fanno nulla in altri quartieri. La regola dei forti con i deboli continua”. Insomma secondo Bassetti la polizia municipale se la prenderebbe con i residenti delle zone bene come Albaro, dove il professore vive con la famiglia, ignorando altri quartieri più problematici. Con un comunicato arriva la risposta dell’assessore Sergio Gambino, responsabile della Polizia locale: «Voglio rassicurare il professor Bassetti e tutti i cittadini che la Polizia Locale opera con equità e professionalità in ogni quartiere, senza distinzioni. L’intervento è avvenuto a seguito di un esposto in cui si lamentava l’impossibilità di riposo a causa del volume elevato della musica – specifica Gambino - la chiamata è giunta alla sala operativa della Polizia Locale alle 23.38 e gli agenti sono giunti sul posto a mezzanotte. Dopo aver verificato da dove provenisse il frastuono, hanno citofonato più volte senza esito poiché il volume dell’impianto sovrastava il suono del campanello. L’ingresso è stato possibile solo a seguito della mediazione di un partecipante alla festa che si trovava nel giardino. Come da regolamento, è stato chiesto di limitare il rumore anche a fronte della presenza di una casa di riposo adiacente alla villa. Il professor Bassetti ha reagito inveendo contro gli agenti e screditando il corpo della Polizia Locale nel video che tutti possiamo vedere». Visualizza questo post su Instagram Un post condiviso da Prof. Matteo Bassetti (@matteo.bassetti_official) E ancora: «È stato dunque applicato l’istituto dell’ammonimento di cui all’art 3bis del Regolamento di Polizia Urbana in combinato disposto con l’art. 33 comma 3 dello stesso che reca il divieto di disturbo e che impone di cessare la molestia prima di incorrere in una sanzione in caso di rifiuto. Quanto da lui affermato non solo può creare tensioni verso gli agenti e percezioni falsate, ma è anche estremamente scorretto a livello operativo: per quanto riguarda il centro storico a cui si fa riferimento nel video, infatti, la Polizia Locale ha intensificato i controlli per garantire sicurezza e decoro. Le regole valgono per tutti, ragazzini compresi. La sicurezza è un diritto dei cittadini e la Polizia Locale continuerà a lavorare con impegno per garantirla in tutta Genova. Quindi tranquillizzo Bassetti: non serve cambiare città, ma forse ammettere che talvolta, anche senza cattiva fede, si può sbagliare e che chiunque, facendo parte di una comunità equa, possa essere per questo ammonito»."
        },
        {
            "Title": "Valzer di poltrone tra FilxBus, Ey Italia e Accenture",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rubriche/poltrone/2024/09/30/news/valzer_di_poltrone_tra_filxbus_ey_italia_e_silvia_conti-423522211/",
            "Content": "Cambiamenti nella struttura organizzativa di FlixBus: Andrea Incondi, già managing director per l’Italia, ha assunto un ruolo internazionale ed è stato promosso a vice president Europe south per il gruppo Flix. In questo nuovo incarico, il manager si occuperà di supervisionare più mercati; tra questi, oltre all’Italia, Slovenia, Croazia, Serbia, Bosnia, Romania, Bulgaria e Grecia. Incondi ha fatto il suo ingresso nella società nel 2014, lavorando dall’headquarter di Monaco di Baviera al lancio del mercato italiano. Un anno dopo ha inaugurato a Milano la sede di FlixBus Italia. Come nuovo managing director per la Penisola è stato scelto Cesare Neglia che ha ricoperto dal 2018 il ruolo di business director per il mercato italiano e, dal 2021, anche per Romania, Moldavia, Bulgaria e Grecia. Laureato all’Università Bocconi di Milano, Neglia è stato a lungo consulente in Boston Consulting group. Sace lancia la nuova funzione tech & innovation solutions e sceglie per guidarla Elisabetta Torri in qualità di chief technology & innovation officer. La manager ha alle spalle 20 anni di esperienza nel settore digital insurance & technology maturata all’interno di gruppi bancari, assicurativi, società di servizi e consulenza; nella nuova posizione riporterà all’amministratore delegato Alessandra Ricci. Tra i precedenti incarichi, Torri è stata managing director in Accenture, gruppo nel quale ha guidato progetti di trasformazione per le principali compagnie assicurative italiane e internazionali. Nel 2020 è entrata a far parte di Poste Italiane, per poi diventare direttore It, infrastrutture e digital innovation presso Credit Agricole Vita e Assicurazioni. Nuovi incarichi nel leadership team di Ey Italia. La società ha affidato a Stefano Battista il ruolo di deputy leader; Alberto Girardi è stato promosso a markets & accounts e business development leader; infine, Gabriele Grignaffini è stato scelto come nuovo chief operating officer. Nuovi ruoli internazionali sono invece stati affidati a Donato Ferri, come consulting leader di Emeia, e a Marco Magenta (regional director of operations per la region Europe west). Il team di Accenture Italia, guidato dall’amministratore delegato Teodoro Lio, si rafforza con tre nuove nomine. Ad Antonella Aureli è stato affidato l’incarico di strategy & consulting service lead, con l’obiettivo di supportare le aziende nell’adozione di strategie competitive, sfruttando intelligenza artificiale e dati. Andrea Ruzzi è invece il nuovo responsabile per l’area products, mentre Anna Bianchi è stata nominata inclusion & diversity lead per la regione Iceg (Italia, Europa Centrale e Grecia). Baillie Gifford, società di investimento con sede a Edimburgo e con un patrimonio in gestione di 264 miliardi di euro, ha nominato Silvia Conti country head per l’Italia, responsabile dei clienti e dello sviluppo del business. La nomina si inserisce nell’ambito del piano di espansione che la società sta portando avanti nell’Europa Continentale ed è volta a rafforzare la presenza della società in Italia, mercato in cui opera sin dal 2005. La manager, già responsabile dello sviluppo commerciale di Baillie Gifford per il sud Europa, sarà basata ad Amsterdam, hub dell’azienda per l’Europa continentale. Nel nuovo incarico avrà il compito di rafforzare e ampliare i rapporti sviluppati in oltre vent’anni con importanti investitori istituzionali italiani, tra cui fondi pensione, fondazioni ed enti locali, con l’obiettivo di perseguire anche nuovi accordi all’interno di questi canali. Entrata in Baillie Gifford nel 2023, Conti ha alle spalle un’esperienza decennale."
        },
        {
            "Title": "Miliardari Usa, Donald Trump torna nella top 400 di Forbes. Musk si conferma in testa",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/01/news/miliardari_usa_trump_forbes_400-423529202/",
            "Content": "MILANO – Donald Trump rientra nella classifica dei 400 uomini più ricchi d’America stilata da Forbes. Forte dei suoi 3,4 miliardi di patrimonio l’ex presidente degli Stati Uniti si trova a al 319esimo posto della lista, soprattutto grazie alle sue quote di Trump Media & Technology Group, quotato in Borsa a marzo, e che gestisce Truth Social. In testa alla classifica si conferma stabilmente, per il terzo anno consecutivo, Elon Musk con 244 miliardi, in calo rispetto ai 251 dello scorso anno. A seguire il fondatore di Amazon Jeff Bezos con 197 miliardi e il numero uno di Meta Mark Zuckerberg con 181 miliardi Nel complesso i cittadini statunitensi più ricchi valgono complessivamente la cifra record di 5400 miliardi di dollari, con un aumento di quasi mille miliardi di dollari rispetto all'anno scorso. Ben dodici persone vantano un patrimonio di oltre 100 miliardi di dollari. I ricchi scendono in campo e vogliono pagare più tasse di Riccardo Staglianò 22 Settembre 2024 “Con il mercato azionario americano che sta segnando dei record, anche i miliardari che lo dominano stanno vivendo un anno da record”, ha commento Chase Peterson-Withorn, Senior Editor di Forbes. “La classifica Forbes 400 è più ricca che mai ed è più difficile che mai essere una delle 400 persone più ricche d'America”."
        },
        {
            "Title": "Sinner promosso da 'Time', è tra i 'Fenomeni' del 2024",
            "Source": "Repubblica",
            "Date": "2024-10-04",
            "Link": "https://www.repubblica.it/sport/tennis/2024/10/03/news/sinner_rivista_time_personaggi_2024-423534010/",
            "Content": "Jannik Sinner riceve un altro importante riconoscimento a livello globale. ‘Time', una delle riviste più famose al mondo, lo ha inserito nella sua lista denominata \"Time 100 Next 2024\", che elenca i 100 personaggi emergenti del pianeta. La classifica è nata nel 2019, prendendo spunto dalla lista 'Time 100' che raccoglie le 100 persone più influenti di ogni anno. Il tennista altoatesino, numero 1 del mondo, è stato inserito nella categoria \"Fenomeni\" che contiene al suo interno anche altri sportivi come Summer McIntosh, C. J. Stroud e Llona Maher. Caso Sinner, parla l’ex arbitro del Tas: “Non basterà dimostrare che non era in malafede” di Matteo Pinci 03 Ottobre 2024 È il secondo italiano dopo Balotelli Il giornalista Sean Gregory lo ha scelto \"per aver vinto quest’anno i suoi primi due tornei Slam ed essere salito al numero 1 del mondo. Le sue sfide con Alcaraz, che ha vinto le altre due prove dello Slam, potrebbero alimentare il tennis maschile per il prossimo decennio\". Tra gli sportivi italiani l’unico precedente è quello di Mario Balotelli, che fu inserito tra le 100 persone più influenti nel 2013."
        },
        {
            "Title": "'Ndrangheta, scambio elettorale politico mafioso: 10 arresti nel crotonese. Coinvolti un sindaco e un assessore",
            "Source": "Repubblica",
            "Date": "2024-10-04",
            "Link": "https://www.repubblica.it/cronaca/2024/10/04/news/ndrangheta_arresti_crotone_scambio_elettorale_politico_mafioso-423534862/",
            "Content": "É in corso un'operazione dei carabinieri del Comando provinciale di Crotone per l'esecuzione di un'ordinanza di custodia cautelare emessa dal Gip distrettuale di Catanzaro, su richiesta della Dda, a carico di dieci persone accusate, a vario titolo, di associazione per delinquere di tipo mafioso, scambio elettorale politico-mafioso, concorso esterno in associazione mafiosa e furto aggravato dal metodo mafioso. Per otto delle dieci persone coinvolte nell'operazione è stata disposta la custodia cautelare in carcere e per due i domiciliari. I territori interessati dagli arresti sono quelli di Casabona, Scandale e Strongoli. C'è anche il sindaco di Casabona e un assessore della sua giunta fra le dieci persone arrestate all'alba di questa mattina. Casabona è un Comune già sciolto per mafia a novembre 2018 in seguito all'operazione \"Stige\"."
        },
        {
            "Title": "Caffè al bar, in tre anni aumenti di oltre il 14%. Gli esercenti: “Colpa del record dei prezzi all’origine”",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/01/news/caffe_al_bar_in_tre_anni_aumenti_di_oltre_il_14_gli_esercenti_colpa_del_record_dei_prezzi_all_origine-423529354/",
            "Content": "L’andamento del prezzo del caffè continua a tormentare gli esercenti e i consumatori al banco. A fare il punto sul caro-espresso è la Fipe, secondo la quale tra il luglio 2021 e quello 2024 – dunque tre anni – l’espresso al bar è salito del 14,3%. In occasione della Giornata internazionale del caffè, in una indagine per l'Adnkronos, l’associazione degli esercenti di Confcommercio rimarca che l’aumento è maggiore rispetto agli altri prezzi dei vari prodotti al bar, dai cornetti alle paste e al cappuccino, che nello stesso periodo hanno segnato +13%. Tuttavia, si sottolinea, sono aumenti al di sotto del tasso di inflazione che da agosto 2021 ad agosto 2024 è stato di 15,5%. Se il prezzo medio del caffè al bar si attesta a 1,20 euro lungo lo Stivale, tra le città la tazzina più cara si consuma a Bolzano (1,37 euro), seguita da Bologna (1,27) e Venezia (1,23). Scocchia (Illy), alert sui costi del caffè: così la tazzina può arrivare a 2 euro a cura della redazione Economia 21 Agosto 2024 A determinare l'aumento del costo della tazzina, spiega Fipe, c'è il forte incremento dei prezzi all'origine. La crisi climatica che ha devastato i raccolti nei Paesi produttori, Vietnam in particolare, le tensioni geopolitiche che stanno cambiando le tradizionali rotte alle forniture, l'esplosione dei noli marittimi, sono le cause principali che stanno determinando i rialzi dei prezzi all'origine alle borse merci di Londra e New York, con l'Arabica che ha avuto in un anno incrementi superiori al 60% e la Robusta di oltre il 90%. \"In questo contesto, i bar stanno facendo grandi sforzi per assorbire gli aumenti, contenendo il costo finale per il consumatore”, dice la Fipe."
        },
        {
            "Title": "Real Madrid e Bayern sconfitte, il Benfica umilia l'Atletico",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/champions/2024/10/02/news/real_madrid_bayern_ko_benfica_atletico-423532615/",
            "Content": "Insieme a Dortmund, Brest, Leverkusen, Juventus e Liverpool ci sono anche Benfica e Aston Villa a punteggio pieno al termine della seconda giornata di Champions League. I lusitani vincono il big-match della serata travolgendo (4-0) l’Atletico Madrid, gli inglesi piegano (1-0) il Bayern. Con identico punteggio cade a sorpresa (1-0) anche il Real a Lille. Colpi esterni del Feyenoord a Girona (2-3) e del Bruges a Graz (0-1). Infine pari in rimonta (2-2) del Monaco a Zagabria con la Dinamo. Champions League 2024 Bremer ko a Lipsia, si teme per il crociato Juventus, i tre motivi per sognare in Champions Real Madrid e Bayern sconfitte, il Benfica umilia l'Atletico BENFICA-ATLETICO MADRID 4-0Il Benfica rifila una lezione all’Atletico Madrid e resta in vetta a punteggio pieno. I lusitani passano già al 13’ approfittando di un errore in uscita della difesa dei colchoneros: Aursnes serve in area Akturkoglu che non ha problemi a segnare il 4° gol in 5 partite stagionali. L’Atletico manca il pari con Lino (traversa) e a inizio ripresa (52’) incassa il raddoppio, complice un’ingenuità di Gallacher che, appena entrato, rifila un pestone a Pavlidis e concede ai padroni di casa un rigore, segnalato all’arbitro olandese Gozubuyuk dal Var. Sul dischetto va Di Maria che spiazza Oblak. Il Benfica insiste e al 75’ cala il tris con Bah che segna di testa su angolo di Beste. L’Atletico crolla psicologicamente e all’84’ incassa anche il 4-0 da Kokcu che trasforma un secondo rigore concesso per un fallo di Reinildo su Amdouni. LILLE-REAL MADRID 1-0Colpo del Lille che sorprende i campioni d'Europa in carica. I francesi partono con il piglio giusto, colgono un palo con David e al 45’ si procurano l’episodio che decide la partita: una punizione dal limite di Zhegrova è respinta con un braccio da Camavinga. L’arbitro Mariani inizialmente fa proseguire poi, richiamato da Chiffi al Var, concede il rigore che David trasforma. Nella ripresa il Real prova a reagire ma non riesce a evitare di capitolare dopo 36 risultati utili di fila in gare ufficiali. ASTON VILLA-BAYERN 1-0Al Bayern risulta ancora una volta indigesto l’Aston Villa con cui aveva perso la finale della Coppa dei Campioni del 1982. Sotto gli occhi del principe William gli inglesi s’illudono al 23’ quando sbloccano il risultato con Pau Torres sugli sviluppi di una punizione ma l’arbitro Petrescu annulla per fuorigioco su segnalazione del Var. Il Bayern non intuisce il pericolo e al 79’ comunque capitola: Pau Torres lancia in profondità il subentrato Duran che con un gran sinistro parabolico da fuori area sorprende Neuer in uscita. GIRONA-FEYENOORD 2-3Colpo del Feyenoord che supera in rimonta in Spagna il Girona. Il primo storico gol degli iberici nella competizione lo segna al 19’ l’ex Napoli David Lopez che vince un rimpallo in area sugli sviluppi di un angolo e insacca di sinistro da pochi passi. Immediata la reazione degli olandesi che pareggiano appena 3’ dopo con un’autorete di Herrera che devia nella propria porta un colpo di testa di Timber su una punizione dalla trequarti destra di Paixao. Il Feyenoord prende coraggio e al 34’ ribalta il risultato, sfruttando una palla persa in uscita dagli spagnoli: Piaxao lancia in area Milambo che supera Gazzaniga con un destro rasoterra. Il Girona accusa il colpo e 1’ dopo commette un altro pasticcio difensivo: Gazzaniga serve corto Ivan Martin che atterra in area Timber che lo aveva anticipato. Rigore che, però, lo stesso Gazzaniga para a Ueda con un plastico volo sulla sinistra. Il Girona ne approfitta per segnare al 50’ con un fortunoso cross di van de Beek deviato nella propria porta da Hancko ma l’arbitro, su segnalazione del Var, annulla per fuorigioco. Gli spagnoli prendono comunque coraggio e al 65’ si procurano un’altra occasione per pareggiare quando Wellenreuther non controlla un cross di Gil e stende Miovski. Sul dischetto va lo stesso attaccante macedone che si fa però respingere la conclusione dal portiere avversario. Dai e dai il 2-2 comunque arriva al 73’ quando van de Beek si fa trovare pronto sul primo palo per concludere una bella azione personale del subentrato Danjuma. Il Feyenoord non si disunisce e al 79’ segna il gol-vittoria con un pizzico di fortuna: un cross basso dalla sinistra di Hancko è messo nella propria porta da Krejci, nel tentativo disperato di anticipare Carranza. STURM GRAZ-BRUGES 0-1Il Bruges espugna Graz e mette in cascina i primi 3 punti in Champions. Il gol-vittoria lo firma al 24’ Tzolis: raccoglie un lancio in area sulla sinistra di Onyedika e con uno splendido destro a giro infila il pallone sotto l’incrocio dalla parte opposta. DINAMO ZAGABRIA-MONACO 2-2Il Monaco evita la prima sconfitta in Champions rimontando da 2-0 a 2-2 a Zagabria. La Dinamo sblocca il risultato in pieno recupero di primo tempo con Sucic che, lanciato in contropiede da Baturina, evita con un dribbling a rientrare Caio Henrique e di sinistro batte Kohn. Il Monaco si sbilancia e al 66’ incassa il raddoppio, di nuovo in contropiede: Rog innesca Baturina che, giunto al limite, evita tre uomini e con un gran sinistro supera di nuovo Kohn. Gli ospiti non si danno per vinti e al 74’ accorciano le distanze con un perfetto stacco di testa di Salisu che anticipa Nevistic in uscita su angolo dalla destra di Akliouche. I monegaschi si riversano in avanti e al 90’ pareggiano con l’ex Juve Zakaria che trasforma un rigore concesso per un fallo di Bernauer su Balogun. La Dinamo ha chiuso in 10 per l’espulsione al 92’ di Bjelica per somma di ammonizioni."
        },
        {
            "Title": "Fise, commissariato il comitato Veneto",
            "Source": "Repubblica",
            "Date": "2024-10-04",
            "Link": "https://www.repubblica.it/sport/2024/10/03/news/fise_commissariato_il_comitato_veneto-423534153/",
            "Content": "Sempre aria di burrasca all’interno della Federazione italiana sport equestri (Fise). Il comitato veneto, presieduto da Clara Campese, è stato commissariato per presunte irregolarità amministrative. La stessa Campese risponde alle accuse, legandole alle sue critiche sullo spoglio dei voti alla presidenza nazionale Fise, peraltro oggetto di attenzione della Procura di Roma. \"Quanto è riportato nella delibera di commissariamento della mia regione - ha detto Campese - non ha alcun fondamento e sono pronta a dimostrare, documenti alla mano, le falsità utilizzate per arrecarmi un grave danno di immagine e per cercare di fermare la mia azione per la legalità\". Sulla sua attività aggiunge \"il Revisore dei Conti regionale, nominato proprio dalla Federazione, non ha eccepito mai nulla, anzi. È evidente che il provvedimento del Consiglio Federale costituisca una avventata e inopinata reazione evidentemente ritorsiva avverso i sequestri effettuati dai Carabinieri inviati in Fise dalla Procura della Repubblica di Roma. Il commissariamento - conclude Campese - non mi spaventa affatto ma è idoneo a creare agli appassionati equestri veneti enormi disagi e difficoltà organizzative. Non sono loro a dover pagare mie denunce. I miei legali si sono già messi al lavoro\"."
        },
        {
            "Title": "Boccia torna in tv: “La mia nomina stracciata da qualcuno non del governo”. L’ultima telefonata di Sangiuliano: “Facciamo fronte comune”",
            "Source": "Repubblica",
            "Date": "2024-10-04",
            "Link": "https://www.repubblica.it/politica/2024/10/04/news/maria_rosaria_boccia_piazzapulita_sangiuliano-423534672/",
            "Content": "Sangiuliano soffriva \"forse perché stava facendo una cosa che non gli faceva piacere fare\". Recideva un rapporto professionale perché qualcuno glielo aveva imposto? \"Esatto\". Sangiuliano denuncia Maria Rosaria Boccia Maria Rosaria Boccia torna in tv: “La mia nomina c’era, è stata stracciata” Le chat della denuncia di Sangiuliano contro Boccia Boccia: domande, smentite e ora punta a Fazzolari I dialoghi tra Sangiuliano e Arianna Meloni nelle rivelazioni di Boccia \"Se conosco il motivo vero della revoca dell'incarico? Certo\". Può dirlo? \"In questo momento no\". Così Maria Rosaria Boccia nell'intervista concessa a PiazzaPulita su La7, tornando sulla vicenda legata all'ex ministro Sangiuliano. \"Diceva che si sarebbe procurato un telefono per parlare solo con me? Mi fa sorridere quello che dice e fa, è diametralmente opposto a quello che racconta agli altri\", ha spiegato Boccia. \"Mi ha ferito il fatto che mi abbiano dato della millantatrice grazie alla poca chiarezza del ministero\", ha proseguito. Mi sono sentita \"tradita\". E rivendica: “La mia nomina c’era”. È il nodo della designazione come consigliere per i grandi eventi del ministero della Cultura da parte dell'allora ministro Gennaro Sangiuliano. \"La nomina era stata istruita, poi c'erano dei tempi tecnici, mi hanno detto che era prassi che il consigliere cominciasse\" a collaborare, ha detto ancora. Ma il 16 agosto \"capisco perché vengo rimossa dalle chat del ministero\". Senza rispondere a domande su chi sia stato a fa \"stracciare\" la nomina, Maria Rosaria Boccia ha detto che \"il problema è se questa azione la compie chi non fa parte del governo\". C’è stata poi una telefonata tra l’imprenditrice di Pompei e Sangiuliano, come riporta il Fatto quotidiano. Lo scorso 3 settembre, alla vigilia dell’intervista dell’ex ministro al Tg1, i due si sentono, parlano per mezz’ora dell’incontro con Meloni e della nomina ‘strappata’ che “non si può più fare”. Boccia chiede con insistenza perché, “tu il motivo vero lo conosci, punto e basta. E io non posso dirtelo al telefono”, la risposta di Sangiuliano. Dice di non poter fare i nomi di chi ha influito sulla decisione di far saltare l’incarico come consulente del ministero della Cultura, teme di essere intercettato. Non vuole spiegare troppo al cellulare per questo, promette l’ex ministro, che comprerà altri due telefoni da usare per le loro chiamate. “Ho fatto un favore a Signorini”. Sangiuliano-Boccia, il giallo delle foto del ministro con l’imprenditrice di Pompei a cura della redazione di Roma 03 Ottobre 2024 Pur trincerandosi spesso dietro all'impossibilità di rispondere a domande troppo precise perché c'è un procedimento in corso (\"qui dietro c'è il mio avvocato a controllarmi\", ha detto) l'imprenditrice di Pompei ha detto di nutrire fiducia: \"Credo della magistratura ed ho delle prove che smontano tutto l'esposto\". Nel colloquio, Maria Rosaria Boccia ha ricordato di aver frequentato il parlamento dal 2019, in particolare il gruppo di Noi moderati e di Italia viva (\"ma non Matteo Renzi\"). Gli occhiali in Parlamento? “Usati per pochissimo tempo. Con Sangiuliano non li ho mai usati\". Poi dice di aver conosciuto il ministro Lollobrigida ad un incontro dell'intergruppo per la dieta mediterranea, \"ma forse per dieci minuti\". E sulla presunte relazione con Sangiuliano afferma: “Lui dice che la nostra relazione è poi diventata tossica? Questo fa partre dell'esposto che chiariremo nelle sedi opportune. Ma si può tranquillamente vedere dalle foto che non sembra così tossica, era una relazione di amicizia. Liti? Tutti le hanno. Dice che l'ho aggredito? Questo dev'essere dimostrato”. Sulla prospettiva di un impegno politico, chiude con fermezza: “Se qualcuno mi ha offerto di candidarmi? Non mi candiderei mai, potete segnarlo. Sono sempre stata lontana dalla politica\"."
        },
        {
            "Title": "Fiorentina-TNS: dove vederla in diretta tv e streaming, probabili formazioni",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/coppe/2024/10/03/news/fiorentina_tns_dove_vedere_tv_probabili_formazioni-423531868/",
            "Content": "Fiorentina-Conference League, atto III. I viola, dopo aver vinto ai rigori il playoff contro gli ungheresi del Puskas Akademia, sono ufficialmente la rappresentante italiana (per il terzo anno consecutivo dopo aver perso le ultime due finali) della terza competizione europea che, come Champions ed Europa League, ha cambiato pelle, abbandonando la fase a gironi per passare al nuovo format di un gruppo unico di 36 squadre. I toscani giocheranno sei partite, iniziando al Franchi contro i gallesi del The New Saints che, dopo aver perso i preliminari di Champions ed EL, hanno vinto lo spareggio contro i lituani del Panevezys. Il TNS in patria domina da anni: ha infatti vinto 11 delle ultime 13 Welsh Premier League. Tra le due squadre non ci sono precedenti. Diretta tv e streaming Fiorentina-TNS •Partita: Fiorentina-TNS •Data: giovedì 3 ottobre 2024 •Dove: Stadio Artemio Franchi (Firenze) •Orario: 21:00 •Canale TV: Sky Sport Uno, Sky Sport 4K, Sky Sport •Streaming: SkyGo, Now Tv •Competizione: 1/a giornata Conference League Chi arbitra Fiorentina-TNS La terna arbitrale e Var di Fiorentina-TNS è cosi composta: Arbitro: Gishamer (Aus) Assistenti: Riedel-Schreiner IV Ufficiale: Altmann VAR: Schuettengruber-Kijas Probabili Formazioni Fiorentina-TNS Emergenza difensiva per Palladino che deve rinunciare agli squalificati Ranieri, Comuzzo e Martinez Quarta, gli ultimi due espulsi nella partita di ritorno contro il Puskas Akamedia. Davanti a De Gea spazio per Moreno, Biraghi e Pongracic, che però non è al meglio e potrebbe essere rimpiazzato da Mandragora. Sulle fasce si cambia: occasione dal 1' per Kayode e Parisi con Richardson e Adli al centro. In avanti potrebbe riposare Colpani, pronto Ikoné insieme a Gudmundsson e Kean. Harrison punta sul 4-3-3 con Oteh riferimento offensivo. Probabile formazione Fiorentina (3-4-2-1): De Gea, Moreno, Mandragora, Biraghi, Kayode, Richardson, Adli. Parisi, Ikoné, Gudmundsson, Kean. All. Palladino. Probabile formazione TNS (4-3-3): Roberts, Daniels, Davies, Bodenham, Redmond, Holden, D. Williams, Smith, Wilson, Oteh, Bradley. All. Harrison. Dove vedere Fiorentina-TNS in Tv La partita tra Fiorentina e The New Saints sarà trasmessa in esclusiva da Sky, sui canali Sky Sport Calcio (canale 202 del decoder satellitare) Sky Sport 4K (213) e Sky Sport (253). Fiorentina-TNS in diretta Streaming Per vedere la partita in streaming, Sky permette la visione sulle proprie piattaforme SkyGo e Now Tv. Basterà collegarsi da pc o dispositivi mobili come smartphone e tablet inserendo le proprie credenziali. Telecronisti Sky per il match La telecronaca di Sky sarà affidata alla coppia Polizzi-Gobbi. Pronostici Fiorentina-TNS Fiorentina ampiamente favorita secondo i bookmakers: la vittoria dei viola è data ad appena 1,06, mentre il colpaccio del The New Saints vale addirittura 20 volte la posta. Altissima anche la quota del pareggio, in lista a 11. Per questa partita non dovrebbero esserci dubbi sul successo della squadra di Palladino, magari con diversi gol di scarto, dunque vi consigliamo il segno \"1 handicap -2,5\" (vittoria con almeno due gol di differenza) a 1.67."
        },
        {
            "Title": "Elfsborg-Roma: dove vederla in diretta tv e streaming, probabili formazioni",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/serie-a/roma/2024/10/03/news/elfsborg_roma_dove_vedere_tv_probabili_formazioni-423531694/",
            "Content": "Diretta tv e streaming Elfsborg-Roma • Partita: Elfsborg-Roma • Data: Giovedì 3 ottobre 2024 • Dove: Borås Arena (Borås) • Orario: 21:00 • Canale TV: Sky Sport Uno, Sky Sport 4K, Sky Sport • Streaming: SkyGo, Now Tv • Competizione: 2/a giornata Europa League La Roma torna a concentrarsi sull’Europa League dopo la vittoria in rimonta sul Venezia in campionato. I giallorossi, ancora imbattuti da quando è arrivato Juric in panchina, cercano il primo successo europeo dopo l’1-1 all’esordio contro l’Atlhetic Bilbao. Non sarà semplice contro un Elfsborg che, pur perdendo, ha dato del filo da torcere agli olandesi dell’AZ Alkmaar nella prima giornata. I gialloneri hanno già disputato 25 partite nel campionato svedese, dove sono imbattuti da oltre due mesi. Chi arbitra Elfsborg-Roma La terna arbitrale e Var di Elfsborg-Roma è cosi composta: Arbitro: Kristo Tohver (EST) Assistenti: Silver Koiv (EST) e Sten Klaasen (EST) IV Ufficiale: Juri Frischer (EST) VAR: Clay Ruperti (NED) e Marko Liiva (EST). Probabili Formazioni Elfsborg-Roma Juric ha pochi dubbi sull’11 anti-Elfsborg. Il primo riguarda la difesa dove Hummels e Hermoso si giocano un posto al fianco di Mancini e N’Dicka. A centrocampo conferme per Celik a destra e Angelino a sinistro. Pisilli verso un posto da titolare dopo l’ottima prestazione col Venezia. Al suo fianco uno tra Paredes e Koné. Davanti Pellegrini e Baldanzi a supporto di Dovbyk. Tra gli svedesi certa l’assenza in difesa di Holmen, espulso nel match contro l’AZ Alkmaar. Al suo posto Larsson, per il resto sarà confermata la stessa squadra che ha affrontato gli olandesi. Probabile formazione Elfsborg (3-4-3): Pettersson; Larsson, Ibrahim, Yegbe; Hedlund, B. Zeneli, Ouma, Hult; A. Zeneli, Baidoo, Qasem. All. Hiljemark. Probabile formazione Roma (3-4-2-1): Svilar; Mancini, Ndicka, Hermoso; Celik, Pisilli, Paredes, Angeliño; Pellegrini, Baldanzi; Dovbyk. All. Juric. Dove vedere Elfsborg-Roma in Tv La partita tra Elfsborg e Roma sarà trasmessa in esclusiva da Sky, sui canali Sky Sport Uno (canale 201 del decoder satellitare) Sky Sport 4K (213) e Sky Sport (251). Elfsborg-Roma in diretta Streaming Per vedere la partita in streaming, Sky permette la visione sulle proprie piattaforme SkyGo e Now Tv. Basterà collegarsi da pc o dispositivi mobili come smartphone e tablet inserendo le proprie credenziali. Telecronisti SKY per il match La telecronaca di SKY sarà affidata alle voci di Federico Zancan e Blerim Dzemaili Pronostici Elfsborg-Roma Roma favorita per gli esperti. Il successo esterno dei giallorossi vale 1.85, mentre la vittoria dei padroni di casa paga 4 volte la posta in palio. Il pareggio, invece, quota 3.60. Tutti i siti di scommesse puntano sull’Over 2.5 offerto intorno all’1.70, con la quota Under 2.5 che sale intorno al 2.00."
        },
        {
            "Title": "Scuola, troppi precari e discriminati: l’Italia deferita alla Corte di giustizia dell’Ue",
            "Source": "Repubblica",
            "Date": "2024-10-04",
            "Link": "https://www.repubblica.it/scuola/2024/10/03/news/scuola_italia_deferita_corte_giustizia_ue_contratti_tempo_determinato-423533512/",
            "Content": "La Commissione europea ha deferito l'Italia alla Corte di giustizia dell'Unione europea per non aver posto fine all'uso abusivo di contratti a tempo determinato e alle condizioni di lavoro discriminatorie, secondo la direttiva del Consiglio 1999/70/CE. Per Bruxelles l'Italia non ha adottato le norme necessarie per vietare la discriminazione in merito alle condizioni di lavoro e l'uso abusivo di successivi contratti a tempo determinato. Dentro il grande caos dei concorsi per docenti: metà sono ancora da fare. Obiettivo 46.000 assunzioni fallito. La scuola riparte sulle spalle dei soliti precari di Corrado Zunino 10 Settembre 2024 La Commissione ritiene infatti che la legislazione italiana che determina lo stipendio degli insegnanti a tempo determinato nelle scuole pubbliche non preveda una progressione salariale incrementale basata sui precedenti periodi di servizio. E questo costituisce una discriminazione rispetto agli insegnanti assunti a tempo indeterminato, che hanno diritto a tale progressione salariale. Inoltre, contrariamente al diritto dell'Ue, l'Italia non ha adottato misure efficaci per impedire l'uso abusivo di contratti di lavoro a tempo determinato successivi di personale amministrativo, tecnico e ausiliario nelle scuole statali. Ciò viola il diritto dell’Ue sul lavoro a tempo determinato. Scuola, sostegno: 330 mila studenti con disabilità, ma gli insegnanti precari sono triplicati in dieci anni di Corrado Zunino 29 Settembre 2024 La replica di Valditara “Prendo atto della decisione della Commissione europea. Abbiamo sottoposto da tempo alla Commissione la necessità di rivedere il sistema di reclutamento dei docenti italiani previsto da un’intesa fra la Commissione e il precedente governo, superando le rigidità della riforma Pnrr che creano un’oggettiva discriminazione a danno dei docenti precari e non tengono conto dei numeri del precariato che sono cresciuti negli scorsi anni. Attendiamo quindi fiduciosi che la parificazione dei diritti possa essere estesa ora anche alle forme di reclutamento”, dichiara il Ministro dell’Istruzione e del Merito Giuseppe Valditara. I precari nella scuola I precari della scuola sono circa 250mila quest’anno secondo fonti sindacali. Numeri gonfiati per il ministro Valditara che parla invece di 160mila docenti a tempo. A livello statale sono circa sedici bandi di concorso in atto o in procinto di partire. Nove di questi sono dedicati ai docenti, due ai dirigenti scolastici, due ai dirigenti amministrativi, tre agli amministrativi (Ata). Ancora da sistemare ci sono precari per i concorsi 2016, 2018 e 2020, e gli idonei del 2023-2024. I risarcimenti per i precari Nel 2016 la Cassazione ha stabilito che i precari storici hanno diritto a un risarcimento variabile tra 2 e 12 mensilità, in base agli anni di precariato. Qualche giorno fa, col decreto salva-infrazioni del 4 settembre, il governo ha stabilito che il risarcimento aumenti da 4 a 24 mensilità. Se si contano solo quelli storici, le casse dello stato rischiano di dovere sborsare oltre mezzo miliardo di euro sono di risarcimenti. La procedura contro l’Italia La Commissione ha avviato la procedura di infrazione con l'invio di una lettera di costituzione in mora alle autorità italiane nel luglio 2019, seguita da un'ulteriore lettera di costituzione in mora nel dicembre 2020 e da un parere motivato nell'aprile 2023. La decisione di oggi di deferire il caso alla Corte di giustizia dell'Unione europea dà seguito alle censure formulate nel parere motivato, poiché la risposta dell'Italia non ha risolto in misura sufficiente le preoccupazioni della Commissione, lasciando aperte un'ulteriore valutazione e possibili azioni future rispetto alla mancanza di misure efficaci per sanzionare e compensare l'abuso dei contratti a tempo determinato e la discriminazione dei lavoratori a tempo determinato in altri ambiti del settore pubblico. Scuola, l’algoritmo che penalizza i precari: arriva la prima sentenza che condanna il ministero a risarcire una supplente di Salvo Intravaia 27 Settembre 2024 Dal Pd: “Siamo preoccupati” \"Purtroppo non ci sorprende, ma ci rammarica il deferimento dell'Italia alla Corte di giustizia dell'Unione europea sul precariato a scuola – dice Simona Malpezzi del Pd - Non c'è peggior sordo di chi non vuol sentire. Adesso ci aspettiamo che il governo, dopo gli annunci roboanti del Ministro Valditara sui social, ci dica come pensa di procedere. La prima soluzione gliela suggeriamo noi: utilizzi il veicolo del nuovo decreto salva infrazioni. E approfittiamo anche per un consiglio: meno spot su ordine e disciplina e più provvedimenti utili al funzionamento delle scuole\". E Irene Manzi, sempre dai dem, aggiunge: “Siamo molto preoccupati, Valditara che intende fare?”."
        },
        {
            "Title": "Guido Carlesi è morto: vinse sette tappe al Giro, fu 2° al Tour 1961 dietro Anquetil",
            "Source": "Repubblica",
            "Date": "2024-10-04",
            "Link": "https://www.repubblica.it/sport/ciclismo/2024/10/02/news/guido_carlesi_morto_ciclismo_sette_tappe_giro-423531204/",
            "Content": "Lo chiamavano Coppino, ma per quanto l’accostamento fosse chiaramente blasfemo, Guido Carlesi ha tenuto alta la bandiera del ciclismo italiano negli anni che seguirono il ritiro e la morte del Grande Fausto. Dell’Airone aveva, questo sì, una straordinaria somiglianza fisica e una postura assai simile in bicicletta. Passista veloce, grande discesista, ma anche scalatore: uno completo, Carlesi, scomparso all’età di 87 anni, a Pisa. Era nato a San Sisto al Pino. Il suo esordio nei professionisti nel 1956 con la Nivea-Fuchs di Fiorenzo Magni, la prima squadra professionistica italiana ad essere sponsorizzata da un’azienda estranea al mondo del ciclismo. E non tardò a mettersi in mostra con due successi, la Coppa Sais e il durissimo Giro delle Alpi Apuane. L’esplosione vera arrivò due anni più tardi, in primavera, con una vittoria alla Vuelta e una al Giro d’Italia, nella tappa di Cattolica. Il Tour 1961 Il suo anno d’oro fu il 1961: vinse due tappe (a Juan les Pins e a Tolosa) e arrivò secondo al Tour de France dietro il solo Jacques Anquetil e davanti, appena per 2”, a Charly Gaul, due leggende assolute. “Ero in gran forma, in condizioni ideali per ben figurare” raccontò anni dopo a Gino Sala, “mi sono imposto in due tappe, una proprio davanti a Jacques, ma al tirar delle somme ho dovuto inchinarmi di fronte ad un avversario imbattibile. Certo, quel Tour è ancora vivo nei miei pensieri”. Quell’anno al Giro aveva chiuso al 5° posto. In tutto, in carriera, Carlesi ottenne una trentina di successi, tra cui 7 tappe al Giro, 2 al Tour e una alla Vuelta: è uno dei poco più di 100 corridori di sempre ad aver vinto almeno una frazione in tutti e tre i Grandi Giri. Nel 1965 passò alla formazione con la quale chiuderà la carriera: la Filotex. Fu un'ottima annata, da gregario dell’emergente Franco Bitossi, che da avversario aveva battuto in una tappa del Giro 1963, a Lumezzane. Fu, dal 1959 al 1963, per cinque volte di fila nella top 10 del Giro d’Italia. Nel 1962 arrivò 10° nell’unica Parigi-Roubaix corsa in carriera."
        },
        {
            "Title": "Aldo Serena, i bulli del campetto, i genitori impotenti e quella frase",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/2024/10/01/news/aldo_serena_bulli_nel_calcio-423528792/",
            "Content": "ROMA – Un campo di calcio di provincia, un gruppo di bulli in divisa da gioco, un giovanissimo attaccante che non ci sta a farsi maltrattare. E un padre che non ci sta, decidendo di raccontare la vicenda, nella speranza che possa essere utile anche ad altri giovani e ad altri genitori. Quel padre è Aldo Serena, campione degli anni Ottanta e Novanta, vincitore di scudetti con Inter, Milan e Juventus. Libri, arte e calcio. Il mondo tranquillo di Aldo Serena: \"I giocatori oggi si sentono fighi, ma è tutto finto\" di FRANCO VANNI 12 Settembre 2020 La denuncia in una lettera In una lettera inviata al Corriere della Sera, Serena racconta cosa è successo una domenica mattina, in una partita di quindicenni, fra cui suo figlio: “Gli avversari sono tosti, smaliziati, giocano anche con espedienti quasi da professionisti. Io sono lì, in tribuna e penso: dai ragazzi, forza, un po' di energia, di vigore! In area mio figlio quindicenne battibecca con il suo marcatore, un po' troppo affettuoso”, si legge. Lo sputo in faccia e la reazione Poi, la situazione sfugge di mano: “Mio figlio viene spinto e poi gli sputano in faccia (i suoi compagni diranno che in precedenza mia moglie era stata oggetto di aggettivi non riportabili). Lui cade nel tranello e reagisce tirando un pugno. Hai sbagliato a reagire così, gli avrei detto nel dopo gara: “Stavano arrivando ad accerchiarmi”, la risposta. In quattro lo assalgono, trattenendolo per le spalle con dinamiche consolidate e non improvvisate. Riesce a divincolarsi da solo, mentre l'arbitro (un coetaneo) lo espelle insieme a un solo avversario”. La dinamica del branco Serena racconta che, dopo la partita, qualche genitore dei giocatori della squadra avversaria si è scusato per quello che aveva visto in campo. Non così i loro figli: “I ragazzi invece, quando escono dagli spogliatoi fumando, con fare arrogante continuano a provocare anche noi adulti. – si legge nella lettera - Il padre del ‘capetto’ (espulso anche lui nel secondo tempo) ferma il figlio, per convincerlo a chiedere scusa, ottenendo come risposta soltanto una minaccia: voglio l'indirizzo di quello li, così poi lo andiamo a cercare. Lo sproloquio è continuato anche davanti agli allenatori. In sintesi: chi si mette contro di noi, la paga”. Il ruolo dei genitori L’episodio, che lo ha riguardato direttamente, ha spinto Serena a riflettere sulla reazione corretta da avere di fronte a un fatto di violenza che riguarda il proprio figlio: “Ho avuto un sentimento misto fra la malinconia e la pena per quel genitore gentile e pacato che cercava di convincere suo figlio a chiedere scusa. Lo guardavo e mi dicevo che aveva perso la sua partita. Io tanto tempo fa ho avuto una conversione, ho razionalmente voluto essere diverso, ma a volte il nocciolo duro si fa ancora sentire. Sono stato sul punto di chiedere a quel papà se volesse dargliela lui o gliela dovevo dare io una bella sberla. Forse avessi risposto al primo impulso, avrei fatto una cortesia a entrambi, ma sono cambiato e la mia parte zen mi ha aiutato”. L’amara conclusione Da quanto accaduto, il capocannoniere del campionato 1988/89, oggi commentatore a Sky, trae questa conclusione amara: “Nel nostro calcio, già pieno di problemi, ora c’è il rischio che si insinuino quei gruppi di bulli, il famoso branco che spesso terrorizza le serate degli adolescenti con furti, violenze o estorsioni. Penso che allenatori, dirigenti, genitori del calcio giovanile e dilettantistico (quello più vulnerabile) devono stare in allerta: cerchiamo di capire in tempo quando si sviluppano dinamiche come questa, e fermiamo questa deriva, prima che sia troppo tardi”."
        },
        {
            "Title": "Coca-Cola chiude 5 stabilimenti in Germania: 505 lavoratori verso il licenziamento",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/02/news/coca-cola_chiude_5_stabilimenti_in_germania_licenziamento-423530867/",
            "Content": "La Coca-Cola chiuderà l’anno prossimo cinque dei suoi 27 siti in Germania, riducendo di 505 unità il personale composto attualmente da 6.500 dipendenti. Lo ha annunciato in una nota la società. La Coca-Cola Europacific Partners, azienda che si occupa della produzione, distribuzione e commercializzazione in Europa, chiuderà il sito produttivo e logistico di Colonia a partire dal prossimo marzo 2025. La stessa sorte toccherà ai centri logistici a Neumunster, Berlino Hohenschonhausen, Bielefeld e Memmingen. Lorenzo Vitali in pole per il ruolo di Ceo della Roma: ma spunta il manager di Coca Cola di Marco Juric 24 Settembre 2024 I piani dell’azienda contemplano anche la creazione di 78 nuovi posti di lavoro in altri centri produttivi tedeschi, secondo quanto si legge nel comunicato della società, che però non precisa dove verranno effettuate le future assunzioni."
        },
        {
            "Title": "Meloni e quell’invito esclusivo a Blackrock nella stanza dei bottoni",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rubriche/outlook/2024/10/02/news/meloni_e_quell_invito_esclusivo_a_blackrock_nella_stanza_dei_bottoni-423530777/",
            "Content": "Benvenuti su Outlook, la newsletter di Repubblica che analizza l'economia, la finanza, i mercati internazionali. Quello che so sui mercati finanziari e l’economia l’ho imparato lavorando per una delle principali Sim di Piazza Affari, le società che comprano e vendono i titoli in Borsa per i grandi investitori. L’ho portato con me quando sono diventato giornalista di Repubblica dove, tra le altre cose, mi sono occupato di inchieste e grandi scandali come quello di Parmalat, contribuendo a smascherare i suoi bilanci falsi. Ogni settimana parleremo di società quotate e no, di personaggi, istituzioni, di scandali e inchieste legate a questo mondo. Se volete scrivermi, la mia mail è w.galbiati@repubblica.it. Buona lettura Walter Galbiati, vicedirettore di Repubblica Attirare i capitali in Italia, non significa invitare Blackrock a Palazzo Chigi. La visita che questa settimana il numero uno del più importante gestore di risparmi mondiale, Larry Fink, ha fatto alla premier Giorgia Meloni ha più il sapore di un invito esclusivo, simile a quello che i negozi fanno prima della stagione dei saldi, che di altro. Legge Capitali complicazioni e bizantinismi Walter Galbiati 16 Settembre 2024 I clienti più affezionati, che sono poi anche i più ricchi perché possono spendere di più, vengono accolti a porte chiuse nelle boutique per comprare prima degli altri tutto quello che vogliono a un prezzo scontato. Il più grande fondo al mondo. Ora che Larry Fink sia il più ricco non c’è dubbio. Blackrock gestisce fondi per 10mila miliardi di dollari davanti a Vanguard che si ferma a 8,4mila miliardi, comunque il doppio di chi si siede sul terzo gradino del podio che sono Fidelity Investments e State Street Global, entrambi con poco più di 4mila miliardi. Un trattamento di favore. E non c’è dubbio nemmeno che quello di Meloni sia stato un invito esclusivo e di favore. Lo conferma lo stesso comunicato del governo che sottolinea come a valle dell’incontro sia stato creato “un ristretto gruppo di lavoro, coordinato da Palazzo Chigi, dedicato all’attuazione dei progetti da sviluppare in collaborazione”. Così non fan tutti. In genere quando si vuole procedere a una vendita, allo sviluppo di un progetto o alla partecipazione a un co-investimento un soggetto pubblico indice una gara, in modo che tutti possano partecipare ad armi pari, non formula mai un invito personale. In questo caso no, si è fatta un’eccezione perché è stata creata una cabina di regia ad hoc solo per Blackrock in cui prenderanno posto, tra gli altri, il titolare del Tesoro, Giancarlo Giorgetti, e il capo di gabinetto, Gaetano Caputi, che per i suoi trascorsi in Consob, dovrebbe invece aver ben chiaro i meccanismi del mercato. “Piatto ricco mi ci ficco”. Tra l’altro il piatto su cui Blackrock potrebbe mettere le mani è di quelli succulenti. L’Italia è affogata di debiti e ha un disperato bisogno di soldi. Per recuperare risorse ha in programma una serie di privatizzazioni con l’obiettivo di raccogliere 20 miliardi entro la legislatura, mettendo sul mercato azioni di aziende già quotate e in mano al Tesoro come Poste o Mps, o vendendo altri pezzi di Stato, come per esempio qualche partecipazione nelle Ferrovie. Non serve un colloquio riservato a Palazzo Chigi per dare un vantaggio a Blackrock nel caso di collocamenti di titoli sul mercato, perché è già uno dei lavori in cui il fondo americano non ha rivali. I dossier privati. Cambia la prospettiva, invece, se dovessero essere aperte in maniera esclusiva le porte su dossier particolari, come per esempio le cessioni fuori mercato di quote di attività strategiche – leggi Ferrovie - o la partecipazione a progetti altrettanto importanti come la realizzazione di data center per sostenere lo sviluppo dell’Intelligenza artificiale in Italia. I temi sul tavolo. E proprio di questi due settori, oltre al Piano Mattei, hanno parlato Meloni e Fink, ovvero 1) “dello sviluppo di ‘data center’ e delle correlate infrastrutture energetiche di supporto” e 2) “delle opportunità di investimento nel campo delle infrastrutture nazionali di trasporto e in altri settori di natura strategica”. 1) Intelligenza artificiale e consumi energetici. A metà settembre BlackRock e Microsoft hanno lanciato un fondo da 30 miliardi di dollari, il Global AI Infrastructure Investment Partnership, per finanziare un progetto sull’intelligenza artificiale che prevede proprio la costruzione di data center e infrastrutture energetiche a sostegno di questa tecnologia. In Italia, il partner ideale è stato individuato in Enel, controllata dal Tesoro, perché ha in progetto di dismettere i siti delle vecchie centrali a carbone, al posto delle quali potrebbero essere creati data center col vantaggio di essere siti già sfruttati industrialmente, quindi senza problemi autorizzativi, e ben inseriti nella rete energetica nazionale. Per di più Enel è presente non solo in Italia, ma anche in Spagna e in Sud America e si può porre come un interlocutore globale per Blackrock. I clienti dei nuovi data center sarebbero, oltre a Microsoft socio di Blackrock, Amazon, Apple e OpenAI. L’idea sembra buona e nulla impedisce ad altre società energetiche di offrire i propri siti in dismissione a Blackrock, ma è chiaro che la linea di partenza non è stata uguale per tutti. 2) Infrastrutture nazionali. Anche nelle altre infrastrutture definite strategiche dal comunicato del governo che vanno dall’energia ai trasporti, dalle infrastrutture digitali alla gestione delle acque e dei rifiuti Blackrock ha di recente realizzato un grande investimento. A gennaio di quest’anno ha rilevato per 12,5 miliardi il 100% di Global Infrastructure Partners (Gip), un gestore indipendente di fondi infrastrutturali con masse gestite per circa 100 miliardi di dollari, che controlla e gestisce società come gli aeroporti di Sydney e di Gatwick o come il porto di Melbourne, ma anche gasdotti e torrette wifi. Si tratta del terzo investitore infrastrutturale al mondo, dopo Macquarie e Brookfield. In Italia, ha rilevato nel 2018 l’intero capitale di Italo, la prima società di treni privata che ha provato a far concorrenza a Trenitalia, per poi cederne la maggioranza al gruppo Msc (49,2%) e conservare una quota del 36,5%. Non è quindi da escludere che Blackrock possa essere interessato, visti i precedenti, agli asset delle Ferrovie o di qualche altra infrastruttura strategica italiana, annusando il grande affare, perché si tratta di reti uniche che operano quasi sempre in una condizione di monopolio e capaci di garantire importanti flussi finanziari. Il ritorno economico. I fondi mettono a disposizione ingenti risorse finanziarie per privatizzare o sviluppare le infrastrutture, ma non sono mai a costo zero, perché vogliono essere remunerati o attraverso 1) la vendita della propria partecipazione, cedendola ad altri o quotandola dopo un periodo di tempo medio-lungo, oppure attraverso 2) l’incasso di dividendi. Il caso Autostrade. Il pericolo è che si possano verificare delle divergenze di interessi come è accaduto per esempio in Autostrade, dove la presenza nella Holding Reti Autostradali di due fondi, Blackstone Infrastructure e Macquarie Asset Management entrambi con il 24,5% accanto a Cdp che possiede il 51%, ha creato un dibattito fra gli azionisti sull’opportunità di favorire più i dividendi rispetto agli investimenti, che comunque nel tempo, se non sono cresciuti, sono quantomeno rimasti costanti. Fink, mister 5%. Quanto alla capacità di Blackrock di comprare titoli sul mercato non ci sono dubbi. L’ultima mossa riguarda Leonardo, la società controllata dal Mef, che da quando è iniziata la guerra in Ucraina ha conosciuto un notevole boom di Borsa, perché attiva nel settore della difesa. Il fondo Usa ha ottenuto l’autorizzazione a salire oltre il 3% dal governo per raggiungere forse quel 5% di capitale che per Blackrock sembra un’abitudine. Spulciando gli archivi della Consob, emerge infatti che Blackrock ha il 5% di Banca Intesa e Banco Bpm, ma anche di Enel, Prysmian e Moncler. L’eccezione è Unicredit dove i fondi di Fink sono arrivati al 7%, aggiudicandosi la palma di azionista più importante, una posizione speculare a quella che il colosso Usa ha in Commerzbank. E ovviamente Fink che ha una passione per le partecipazioni nelle grandi banche (possiede il 6,7% di Jp Morgan) è favorevole alla fusione tra i due istituti."
        },
        {
            "Title": "Lvmh vende Off-White a Bluestar Alliance",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/01/news/lvmh_vende_off-white_bluestar_alliance-423529159/",
            "Content": "MILANO – Il gruppo francese del lusso LVMH ha venduto il marchio di streetwear Off-White, fondato dal defunto stilista Virgil Abloh, a una società di gestione del marchio, la Bluestar Alliance, con sede a New York. L'accordo arriva quasi tre anni dopo la morte del pionieristico stilista, avvenuta nel 2021. Bluestar possiede anche marchi di moda come Scotch & Soda, Elie Tahari, Bebe e Hurley. \"LVMH è orgogliosa dell'eredità che Off-White ha costruito sotto la guida visionaria di Virgil Abloh. Bluestar Alliance è il partner perfetto per portare avanti questa eredità\", ha dichiarato in un comunicato il gruppo parigino controllato da Bernard Arnault. \"L'acquisizione di Off-White consentirà di continuare lo slancio culturale e creativo impresso da Virgil\", ha dichiarato Joey Gabbay, amministratore delegato di Bluestar. Nel 2021 LVMH ha aumentato la sua quota di minoranza per assumere il controllo di Off-White per una somma non rivelata, mesi prima della prematura scomparsa di Abloh. Al momento dell'accordo, il gruppo aveva previsto un ruolo più ampio per Abloh in LVMH per il lancio di marchi e collaborazioni. Il creativo americano era stato assunto nel 2018 per disegnare l'abbigliamento maschile di Louis Vuitton, il principale motore di ricavi e redditività del gruppo. La mossa ha sorpreso alcuni nel settore della moda, ma ha dato i suoi frutti perchè LVMH stava cercando di diversificare il suo pubblico. Nel 2021 è deceduto Abloh all'età di 41 anni ma portare avanti l'eredità di Off-White senza il suo fondatore si è rivelato difficile, in concomitanza con il calo della domanda di streetwear e il rallentamento del mercato globale dei beni di lusso."
        },
        {
            "Title": "Espulso Di Gregorio, rigore provocato da Douglas Luiz: i cinque minuti di follia della Juve a Lipsia prima della rimonta",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/serie-a/juventus/2024/10/02/news/di_gregorio_espulsione_douglas_luiz_rigore_var_lipsia_juventus-423532542/",
            "Content": "La partita di Michele Di Gregorio a Lipsia è finita prima del 90’, espulso dopo un episodio avvenuto al 57’ del match contro la Juventus, seconda giornata di Champions League. Il portiere bianconero è uscito dall’area di rigore per fermare la progressione di Openda: dopo il tocco dell’attaccante belga, Di Gregorio, ormai inginocchiato, ha cercato di evitare il contatto con la palla. Juventus, infortuni per Bremer e Nico Gonzalez: ecco cosa è successo a Lipsia 02 Ottobre 2024 Inizialmente l’arbitro francese Letexier aveva fatto proseguire il gioco, prima di essere richiamato dal Var dopo oltre un minuto: le immagini hanno chiarito che Di Gregorio tocca la palla prima gol ginocchio e poi con la mano, fuori area. L’arbitro ha espulso il portiere della Juventus, concedendo calcio di punizione dal limite ai tedeschi. Thiago Motta ha inserito Perin per Yildiz e ha fatto entrare anche Douglas Luiz per Savona. Calcio piazzato da cui è nato il fallo di mano proprio di Douglas Luiz, al primo pallone toccato: istintivamente si è parato con le braccia ma il braccio destro era troppo largo ed è stato punito. Rigore del raddoppio trasformato da Sesko per il momentaneo 2-1. Poi, in dieci, la Juve ha rimontato con Vlahovic e Conceicao portando a casa la seconda vittoria in due gare."
        },
        {
            "Title": "Stellantis, Tavares: “In pensione nel 2026? E’ un’opzione”. Sulla fusione con Renault: “Speculazione”",
            "Source": "Repubblica",
            "Date": "2024-10-04",
            "Link": "https://www.repubblica.it/economia/finanza/2024/10/03/news/stellantis_tavares_in_pensione_nel_2026_e__un_opzione-423533775/",
            "Content": "Nei giorni scorsi era girata come indiscrezione della Bloomberg: aperta la pratica della successione di Carlos Tavares. Oggi è lo stesso ceo del gruppo automobilistico Stellantis a dire che alla fine del suo mandato la pensione “è un’opzione”. Tavares ha infatti dichiarato che potrebbe andare in pensione nel gennaio 2026, al termine del suo primo mandato alla guida di Stellantis, cui azionista di riferimento è Exor che controlla anche Repubblica. “Nel 2026, la persona che vi risponde avrà 68 anni: un'età ragionevole per andare in pensione. Questa è un'opzione”, ha spiegato ai giornalisti dopo una visita allo storico stabilimento Peugeot di Sochaux (Doubs). “Se chiedete a mia moglie, vi dirà che è un'esigenza da parte sua. Sono un buon marito”, ha aggiunto il ceo di stellantis, un gruppo che ha contribuito a fondare nel 2021 con la fusione di Psa (Peugeot-Citroen) e Fca (Fiat-Chrysler). Il gruppo automobilistico ha avviato un processo di successione, come è “normale” per un gruppo di queste dimensioni, come ha indicato la società alla fine di settembre. Una riunione del consiglio di amministrazione di Stellantis, “programmata da tempo”, si terrà nei prossimi giorni presso la sede americana del gruppo ad Auburn Hills, vicino a detroit, con all'ordine del giorno in particolare questa questione. Quando erano rimbalzate le indiscrezioni dell’agenzia finanziaria, Stellantis aveva precisato che “è prassi per un consiglio di amministrazione occuparsi con necessario anticipo della scadenza di un contratto della durata di 5 anni firmato a gennaio 2021, senza che questo abbia necessariamente un impatto sul futuro, poiché c'è sempre la possibilità che Carlos Tavares rimanga più a lungo”. Per l’azione Stellantis resta intanto una fase difficile in Borsa: oggi a Piazza Affari perdeva intorno al 4% nel primo pomeriggio, dopo le notizie negative sulla produzione della prima parte dell’anno. Il manager ha derubricato le voci su una possibile fusione fra Stellantis e Renault come \"pura speculazione\" e, quanto all’andamento del gruppo, ha assicurato che \"c'è tempo per risollevare la situazione\"."
        },
        {
            "Title": "Manovra, Giorgetti: “Chiederemo sacrifici a tutti”. Ma Salvini boccia il ‘suo’ ministro. La Borsa va giù",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/03/news/psb_audizioni_ance_bonus-423533383/",
            "Content": "MILANO – Sul Piano strutturale di bilancio (Psb) Giancarlo Giorgetti butta la maschera e ammette che “la Manovra richiederà sacrifici da tutti\". Il ministro dell’Economia lo dice in occasione dell'evento di Bloomberg Future of Finance Italy, dove annuncia che verranno tassati \"i profitti e i ricavi”, e che “sarà uno sforzo che l'intero Paese deve sostenere ovvero individui, ma anche società piccole, medie e grandi\". \"Non è corretto parlare di extraprofittì, ma di andare a tassare i profitti a chi li ha fatti: è uno sforzo che tutto il sistema paese deve fare”, ammonisce il titolare di via XX Settembre. “Le aziende non fanno beneficenza, quindi i contributi volontari non esistono – precisa ancora – Esiste l'articolo 53 della Costituzione che prevede che tutti sono tenuti a concorrere alle spese pubbliche in ragione della loro capacità contributiva. Siamo impegnati in un percorso particolarmente esigente di rientro. Rientreremo sotto il 3% in termini deficit nel 2026, mentre altri come la Francia lo faranno nel 2029”. Rapporto Draghi, quali investimenti servono davvero Daniel Gros e Giorgio Presidente 01 Ottobre 2024 Di conseguenza, rimarca il ministro leghista, “ci apprestiamo ad approvare una legge di bilancio in cui si chiederanno sacrifici a tutti. Ci sarà una chiamata di contribuzione per tutti, non solamente per le banche, ma ragionata e razionale - ha specificato - Andremo a tassare i giusti profitti, gli utili determinati in modo corretto e sono convinto che alla fine troveremo una soluzione equilibrata”. La manovra “correttiva” di Giorgetti: l’impatto sul Pil si ferma allo 0,3% di Giuseppe Colombo e Valentina Conte 29 Settembre 2024 Salvini: “Nessun aumento” \"Non c'è nessun aumento di tasse o di accise, non è questo il governo che aumenterà le tasse\". Lo ha detto il vicepremier e ministro dei Trasporti, Matteo Salvini, nella registrazione della puntata di Dritto e Rovescio su Rete 4, aggiungendo però che siccome \"le banche hanno fatto l'anno scorso 40 miliardi di euro di utili, spesso senza faticare più di tanto, penso personalmente che un loro contributo spontaneo all'Italia farebbe tanto bene\". Freni corregge il tiro \"Invito a sentire esattamente le parole del ministro Giorgetti: non c'è allo studio nessun aumento delle tasse per nessuno\". Così il sottosegretario al Mef Federico Freni interpellato in Transatlantico dopo l'intervista a Bloomberg del ministro dell'Economia. \"Le nuove tasse non fanno parte del Dna di questo governo, lo abbiamo detto due anni fa e lo ribadiamo, evitiamo boutade\". Quando Giorgetti dice che \"tutti dovranno contribuire\" dice \"una cosa scontata: tutti devono pagare le tasse, non ci sono nuove tasse allo studio, è escluso\". Il Mef: sforzo solo per imprese più grandi Sulle entrate per la prossima manovra economica \"si chiederà uno sforzo alle imprese più grandi che operano in determinati settori in cui l'utile ha beneficiato in qualche modo di condizioni favorevoli esterne affinché contribuiscano con modalità sulle quali è in corso un confronto\". Ma in ogni caso \"non è allo studio - si chiarisce - nessuna nuova tassazione per gli individui mentre le aziende più piccole sono già interessate al Concordato biennale preventivo\". È quanto chiariscono Fonti Mef in relazione all'intervista rilasciata oggi dal ministro Giorgetti a Bloomberg. \"Altre eventuali interpretazioni delle parole del ministro Giorgetti sono da considerarsi forzature\". Per la prossima manovra economica - viene spiegato ancora - la linea guida sarà l'articolo 53 della Costituzione, in base al quale tutti sono tenuti a concorrere alle spese pubbliche in ragione della loro capacità contributiva. Forza Italia si smarca \"Forza Italia è sempre stata e rimane contraria ad innalzare la tassazione in Italia. Siamo stati chiamati al governo per diminuire tasse, burocrazia e rilanciare investimenti e questo siamo intenzionati a fare\". Così in una nota Raffaele Nevi, vicepresidente vicario dei deputati di Forza Italia e portavoce del partito azzurro. Concordato preventivo biennale, sconto sulle tasse future e sanatorie del passato: come funziona la proposta del Fisco ai contribuenti Iva di Antonella Donati 03 Ottobre 2024 Il comparto Difesa Secondo il ministro Giorgetti “rientrerà tra quelli che, avendo beneficiato delle condizioni di mercato visto il contesto geopolitico internazionale, sarà chiamato a dare il proprio ‘contributo’ alla legge di bilancio e quindi non solo il settore bancario”. Il ministro \"Non ci sarà più la narrativa come in passato sugli extra-profitti bancari dal momento che in quel momento le banche facevano più profitti. Paradossalmente, oggi l'industria di chi produce armi, con tutte queste guerre va particolarmente bene, è una situazione di mercato favorevole che produce utili superiori\", dice il ministro. E poi: \"Sono convinto che alla fine troveremo una situazione equilibrata\". Mercati e sindacati Intanto Piazza Affari va giù, con l’indice Ftse Mib che cede l'1,36%, a 33.217 punti, e i sindacati vanno all’attacco. “Il Psb infliggerà al nostro Paese un lungo ciclo di austerità, quantificabile in circa 13 miliardi di tagli per ciascuno dei prossimi sette anni\". La Cgil boccia senza se e senza ma la Manovra in discussione in queste settimane. L’affondo arriva da Christian Ferrari, che davanti alle commissioni Bilancio di Camera e Senato indica nel Piano “la strada di un'austerità selettiva, scaricata, come sempre, sui soliti noti”. Modello Pnrr per le riforme del Piano di bilancio. L’Europa detta le condizioni al governo di Giuseppe Colombo 24 Settembre 2024 “Lavoratrici, lavoratori, pensionate e pensionati, dopo aver subito un brutale impoverimento a causa di un'inflazione da profitti (lasciata sostanzialmente libera di consumarsi a loro danno), continueranno a essere colpiti anche attraverso gli ulteriori tagli a un welfare sempre meno pubblico e universalistico, in quello che – conclude il sindacalista della Cgil – un tempo si definiva 'salario indiretto o sociale'\". Il governo alza le accise sul diesel. Quando Meloni diceva: “È una vergogna, vanno abolite” di Giuseppe Colombo 03 Ottobre 2024 Per la Cisl, la ricetta passa “da una spendig review condivisa con le parti sociali che vada a colpire le zone grigie, le sacche di spreco, le rendite e le intermediazioni parassitarie, la finanza speculativa”, sostiene il segretario confederale Ignazio Ganga. \"Riteniamo - aggiunge - che vadano tassate maggiormente le grandi rendite immobiliari e finanziarie. Devono essere imposti contributi di solidarietà alle grandi multinazionali, eliminando i regimi di tassazione privilegiata\". Pensioni, il governo pensa alla riforma. Modifiche alla Fornero per alzare l’età. Si parte con incentivi a restare di Valentina Conte 30 Settembre 2024 \"Per la Cisl – evidenzia Ganga – sono positivi gli impegni sul taglio del cuneo e sul passaggio a tre aliquote Irpef, soprattutto se sarà affrontato il problema della soglia al 35%\". Sollecitati interventi sul lavoro, dall'incentivazione dei contratti misti al lavoro stagionale, e chiesta una decisa accelerazione sugli obiettivi del Pnrr relativi al 2026. \"Bene l'innalzamento delle risorse sulla sanità, ma serve un colpo di reni\". Pil all’1%, deficit giù fino al 2,5% nel 2027. Ma il Superbonus gonfia il debito. Correzione da 11-12 miliardi per 7 anni di Giuseppe Colombo 27 Settembre 2024 Confindustria: alleggerire il debito Gli industriali condividono “l'attenzione posta dal governo sui conti pubblici e la necessità di proporre un sentiero di politica fiscale realistico e, al contempo, credibile e prudente, che permetta di alleggerire in modo strutturale l'elevato stock di debito pubblico e la relativa spesa per interessi”. Così il vicepresidente di Confindustria, Angelo Camilli, intervenuto a Montecitorio, all'audizione sul Psb convocata dalle commissioni Bilancio di Camera e Senato. “In attesa dei maggiori dettagli che saranno descritti nel prossimo documento programmatico di bilancio - fa rilevare Camilli - per il 2025 il governo avrà a disposizione circa 9,3 miliardi, 15,6 per il 2026 e 25,6 nel 2027, come importi cumulati. Assieme ad altre coperture, queste risorse dovrebbero consentire al governo di rendere strutturale alcune misure annunciate tra cui il taglio del cuneo fiscale e contributivo, il cui costo è stimato in circa 10,8 miliardi, sostenere la domanda interna e i redditi medio-bassi, per 1,2 miliardi, e comunque finanziare altre politiche invariate, come i rinnovi dei contratti pubblici e il rifinanziamento delle missioni internazionalì”."
        },
        {
            "Title": "Arrigo “Guasti da troppo traffico solo il tempo perso costa 3 milioni”",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/03/news/situazione_treni_rete_ferroviaria-423532561/",
            "Content": "BOLOGNA — «Bisogna adeguare la rete e ridurre le esternalizzazioni», dice Ugo Arrigo, professore di Economia politica alla Bicocca ed ex consulente sui trasporti per vari ministeri. Che idea si è fatto della giornata? «Il problema è stato molto più grave dei casi precedenti. E le cause non sembrano persuasive». Non la convince la storia del chiodo? «Può anche darsi, ma un sistema così delicato non può essere interrotto da questo. Ad esempio, la manutenzione data all’esterno è un problema perché si perdono competenze». Qual è il costo economico di una giornata così? «Per le Ferrovie quello dei rimborsi dei biglietti, ma non ci sono indennizzi come per gli aerei. Se invece proviamo a stimare il valore del tempo perso dai passeggeri possiamo ipotizzare 2-3 milioni, ma è un calcolo arbitrario. Per il sistema economico invece è più complicato, ma non così drastico». Salvini sempre in giro: mentre l’Italia si ferma posta la foto con i nonni di Antonio Fraschilla 03 Ottobre 2024 Perché tanti guasti? «Una delle ragioni è il successo dell’alta velocità in rapporto all’infrastruttura esistente che attira più traffico di quello che si era stimato con il progetto. La concorrenza Italo-Frecciarossa comporta un uso altissimo di una rete che è limitata come chilometri e interconnessa con quella normale. Questo facilita i guasti». Come se ne esce? «Non tagliando i treni, ma adeguando la rete con opere e manutenzioni e investendo dove c’è più domanda»."
        },
        {
            "Title": "Cooperative Compliance: la collaborazione con il Fisco si allarga a sempre più imprese",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/03/news/cooperative_compliance_la_collaborazione_con_il_fisco_si_allarga_a_sempre_piu_imprese-423532216/",
            "Content": "* Partner Studio Tributario Deiure In Italia il D.Lgs. n. 128/2015 istituisce il cosiddetto regime di adempimento collaborativo (“Cooperative Compliance”) con l’obiettivo di ridisegnare il rapporto fra i contribuenti e l’Autorità Fiscale nazionale. L’elenco delle aziende aderenti è rinvenibile nel sito dell’Agenzia delle Entrate - Tale regime mira ad instaurare un rapporto collaborativo fra azienda e fisco e comporterà importanti cambiamenti organizzativi e procedurali all’interno dell’azienda con l’obiettivo finale di rendere il rapporto con l’Agenzia delle Entrate fluido e trasparente. L’idea appunto è quello di un dialogo collaborativo che via via andrà a coinvolgere l’intero mondo delle imprese. Fisco, il patto tra Stato e partite Iva: come funziona il concordato preventivo biennale Giuseppe ColomboRaffaele Ricciardi 27 Giugno 2024 L’adozione di tale normativa in Italia riguarda ad oggi già 100 delle principali aziende del Paese, numero destinato a salire nel giro di qualche anno in considerazione del fatto che vi potranno accedere aziende con fatturato sempre più contenuto, fino al raggiungimento della soglia inferiore di Euro 100 milioni. Il regime della Cooperative Compliance comporta un radicale cambiamento nell’organizzazione delle imprese attraverso un sistema integrato di rilevazione, misurazione, gestione e controllo dei rischi fiscali, inserito nel contesto del sistema di governo aziendale e di controllo interno. Si tratta in pratica di avere un sistema certificato, conforme ai principi contabili, da definirsi con professionisti esterni (avvocati o commercialisti specializzati), che dia all’interno delle organizzazioni attribuzioni di ruoli e responsabilità definite e rintracciabili in relazione ai rischi fiscali con efficaci procedure di rilevazione di tali rischi e di rimedio rispetto ad eventuali carenze. Sanare le violazioni col Fisco, via alla procedura per i contribuenti che aderiscoono all’adempimento collaborativo 12 Settembre 2024 L’Autorità fiscale, dal canto suo, si orienterà ad un dialogo collaborativo attraverso un confronto preventivo con le aziende, interpelli abbreviati, riduzione delle sanzioni, riduzione dei termini di accertamento, rimozione dall’obbligo di prestare garanzie, eliminazione del rischio di sanzioni penali. Questo significa innanzitutto avere la possibilità di pervenire a una comune valutazione delle situazioni potenzialmente suscettibili di generare rischi fiscali prima della presentazione delle dichiarazioni fiscali. In considerazione del fatto che negli anni a venire per le aziende sarà sempre più determinante realizzare dei bilanci di esercizio conformi alle direttive ESG, Environmental Social Governance, ispirati al principio della trasparenza e della responsabilità (accountability) verso gli stakeholder, il regime della Cooperative Compliance rappresenta il completamento di quel processo di trasparenza a cui tutte le aziende dovrebbero essere tenute. Non solo come aziende singole ma anche come sistema di impresa, condividendo l’impegno con l’intera filiera di fornitori. In questo quadro, di particolare rilievo è la CSRD, Corporate Sustainability Reporting Directive, che introduce nella comunicazione di bilancio anche la dimensione non finanziaria (ESG). Questa direttiva contiene il principio dell’equa contribuzione fiscale, che si traduce già oggi come onere di rendicontazione verso i mercati finanziari, secondo lo standard GRI, Global Reporting Initiative 207. In particolare, all’impresa è richiesta la definizione di un sistema di identificazione, valutazione e gestione dei rischi fiscali, che viene riassunto nell’istituto del Tax Control Framework, TCF. Il TCF, pratica diffusa a livello internazionale, anche grazie alla posizione favorevole dell’OCSE, è il riferimento fondante dei regimi di collaborazione tra i contribuenti e le Autorità fiscali nazionali. Fisco e imprese. Scudo penale e sanzioni azzerate: cosa cambia con l’adempimento collaborativo Raffaele Ricciardi 20 Novembre 2023 In sostanza, il regime di Cooperative Compliance è un principio che nelle aziende si fonda su un insieme di regole, procedure e presidi in grado di rilevare, misurare e di gestire il rischio di incorrere nella violazione di norme tributarie per mezzo dell’instaurazione di un’interlocuzione costante e preventiva con l’Agenzia delle Entrate, evitando i controlli ex post. In questo modo viene data alle imprese la possibilità di condividere una valutazione anticipata delle situazioni potenzialmente foriere di rischi, risolvendo o minimizzando le potenziali controversie fiscali, evitando potenziali sanzioni pecuniarie e interdittive, quali sospensione delle attività, sequestri preventivi o confisca. Con l’introduzione del recente D.Lgs. n. 108/2024 sono state apportate delle modifiche al D.Lgs. n. 128/2015 integrando la disciplina del regime di Cooperative Compliance, con l’intento di incentivare l’accesso al regime in questione. Tra le principali novità è prevista la disapplicazione integrale delle sanzioni amministrative per violazioni relative a condotte poste in essere in periodi di imposta precedenti a quello di accesso al regime in esame. In questo caso la comunicazione dei rischi, da cui deve emergere in modo chiaro e univoco il comportamento adottato dal contribuente, deve essere effettuata entro 120 giorni dalla notifica del provvedimento di accesso al regime salvo il caso in cui il contribuente abbia avuto conoscenza di accessi, ispezioni, verifiche o dell’inizio di qualunque attività di accertamento. Per i soggetti già ammessi al regime, è prevista la riapertura dei termini per le comunicazioni relative ai periodi di imposta precedenti (per questi soggetti, il sopra citato termine di 120 giorni decorre dalla data di entrata in vigore del D.Lgs. n. 108/2024)."
        },
        {
            "Title": "Nei parchi del divertimento italiani è già Halloween",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/osserva-viaggi/2024/10/03/news/nei_parchi_del_divertimento_italiani_e_gia_halloween-423534293/",
            "Content": "Halloween nei parchi del divertimento italiani inizia ben prima del 31 ottobre. Archiviata la stagione estiva, dalla fine di settembre si parte con la tematizzazione autunnale, dedicata a streghe, vampiri, zucche e fantasmi. Un trend che ormai spopola da Nord a Sud e che rappresenta una vera e propria stagione a sé stante, capace di incidere molto positivamente sul fatturato finale. E che diventa l’occasione per presentare nuove attrazioni e show, rivolte a pubblici di età diverse anche all’interno dello stesso parco. HalLEOween a Leolandia Dal 20 settembre Leolandia, il parco a tema di Capriate dedicato ai bambini, ha inaugurato HalLEOween: spettacoli, parate e animazioni itineranti a tema. Tra le novità, la nuova area tematica Draghi e Leggende, gli show “L’Oracolo della Magia” e “Leo e il Segreto di Halloween”, oltre alle decorazioni in tutte le aree del parco. A corredo delle esperienze ci sarà anche l’offerta gastronomica, ovviamente a tema Halloween: mele caramellate, zucchero filato, marshmallow arrostiti sul fuoco, bretzel, la polenta bergamasca, birra e vin brulè. Halloween ad Acquaworld Dal 4 ottobre Acquaworld, parco acquatico vicino a Milano aperto tutto l’anno, prende una veste spettrale per un mese e ospita mostri, fantasmi, scheletri e vampiri. Due i momenti speciali in programma: il 27 e 31 ottobre con show e artisti a tema, zucche animate, giochi e dolcetti. La notte di Halloween va in scena la Spooky Horror Night, schiuma party con dj set a partire dalle 20. Gardaland Magic Halloween Tutti i weekend, dal 3 ottobre al 3 novembre, anche Gardaland rinnova l’appuntamento con Magic Halloween e si trasforma in un grande set a cielo aperto. Parate a tema, zucche, fantasmi, streghe e vampiri in giro per il parco e Wreckage, la nuova Walkthrough Horror Experience nell’area Oblivion, un labirinto da percorrere a piedi consigliato ai maggiori di 14 anni in cerca di emozioni forti. Per questo periodo sono previsti diversi nuovi show: al Gardaland Theatre va in scena “Anubis”, ambientato nell’aldilà degli antichi egizi, al Teatro della Fantasia per i più piccoli c’è “Vlad in Love” mentre “Il lamento degli abissi” vede una ciurma di pirati presa in ostaggio dal canto di malefiche sirene. Halloween a Mirabilandia con Suburbia Dal 5 ottobre Mirabilandia punta su Suburbia, horror zone di 30mila mq ambientata nella periferia di una città popolata da vampiri. Dedicata a un pubblico con più di 12 anni, apre con due nuove aree a tema: un cimitero da esplorare e un campo di addestramento per vampiri, oltre al tunnel horror Mr Blackmoon’s Hypnotic Circus. E poi spettacoli a tema, la horror house The Walking Dead (ingresso con pagamento aggiuntivo), The Mini Zombie Academy, novità di Halloween per i più piccoli. “Il nostro Halloween ci regala soddisfazioni da ben 15 anni - spiega Sabrina Mangia, managing director di Mirabilandia -. È un momento dell’anno molto atteso e che presentiamo in ogni stagione con delle novità sia per grandi che per bambini”. Vivere il proprio funerale a Cinecittà World Cinecittà World, parco divertimenti di Roma, dal 5 ottobre mette in scena Ottobre da Paura e offre ai visitatori la possibilità di provare il proprio funerale da vivo, con tanto di carro funebre, processione, necrologi, parenti in lacrime, un celebrante, video commemorativi e un rinfresco a tema. “Halloween è tempo di emozioni forti e humor nero - conferma Stefano Cigarini, a.d. di Cinecittà World -: su prenotazione, il parco offre l’opportunità di vivere l’inquietante confine tra la vita e la morte, con un tocco di ironia e magia cinematografica”. In programma anche la parata dei carri di Halloween, la Zombie Walk, il labirinto di zucche per i bambini e tre Halloween Nights il 31 ottobre, l’1 e il 2 novembre con feste in maschera, cene a tema, concerti e dj set."
        },
        {
            "Title": "Château d'Yquem, il vino che sfida il tempo",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/il-vino/2024/10/03/news/chateau_d_yquem_il_vino_che_sfida_il_tempo-423534299/",
            "Content": "Un vino leggendario dal nome evocativo che svela i propri segreti. La casa d’aste Pandolfini ha legato i festeggiamenti per i 100 anni a Château d’Yquem, brand del vino Sauternes più famoso e tra i più cari al mondo. Château d'Yquem si trova nella zona del Bordeaux, sulla riva sinistra del fiume Garonna, rappresenta l’eccellenza dei Sauternes. Anzi, molto di più. Dal 1855 risulta l’unico vino dolce ad aver ottenuto il prestigioso riconoscimento di “Premier Cru Supérieur” famoso per la selezione rigorosa, ogni ceppo produce un solo bicchiere di vino. Château d'Yquem è entrato a far parte del portafoglio di Fine Wine di Lvmh, il big del lusso che possiede anche Dom Perignon, Krug e altri brand iconici, tra cui Louis Vuitton e Bulgari. Il proprietario è Bernard Arnault, uno degli uomini più ricchi del mondo. La particolarità dei Sauternes, da vitigni Sémillon e in misura minore Sauvignon, è che le uve vengono “attaccate” dall’azione di un fungo che provoca la cosiddetta pourriture noble, come la chiamano i francesi, ovvero la “muffa nobile”. In termini di mercato, le bottiglie possono andare da alcune centinaia di euro (le più “giovani”) fino a svariate decine di migliaia di euro (le annate più \"mature\"): nel 2011 una bottiglia del 1811 si è accaparrata il titolo di “quinto vino più prezioso del mondo” dopo essere stata venduta all'asta per circa 87 mila euro. E proprio la casa d’aste Pandolfini, la più antica d’Italia, ha scelto blasonato vino dolce per festeggiare il suo centenario presso la sede romanda di Via Margutta. Fondata nel 1924 a Firenze, con sedi anche a Milano e a Roma, è tra i player principali del mercato dell’arte italiano e internazionale; negli anni ha ampliato le proprie aree d’interesse, affiancando ai dipartimenti di antiquariato, dipinti antichi, dell’800, moderni e contemporanei, mobili e arredi, gioielli e argenti e quest’anno festeggia anche i 25 anni del dipartimento dedicato al vino da collezione. Per raccontare questo vino, Pandolfini ha scelto “Château d’Yquem. I segreti di un vino leggendario”, libro scritto da Cinzia Benzi, con le fotografie di Serena Serrani e Francesca Brambilla. E per brindare, la degustazione di un millesimo “giovane” Cd’Yquem, il 2017, messo a disposizione da Lorenzo Pasquini, romano d’origine e francese d’azione, direttore dello sviluppo ed estate manager di Château d'Yquem. Un millesimo di grande potenzialità: “Chateau d’Yquem 2017, clearly one of the great vintages of d'Yquem of all time”, “chiaramente una delle grandi annate di d'Yquem di tutti i tempi”, è la valutazione di Jeff Leve, di The Wine Cellar Insider, con 99 su 100 di rating."
        },
        {
            "Title": "Judo, mondiali juniores: Savita Russo argento nei 63 kg",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vari/2024/10/03/news/judo_mondiali_juniores_savita_russo_argento_63_kg-423534040/",
            "Content": "L’Italia del judo lascia il segno anche nella seconda giornata dei campionati mondiali juniores di Dushanbe, in Tagikistan. Merito dello splendido argento centrato da Savita Russo, che si è laureata vicecampionessa del mondo U21 nella categoria dei 63 kg. Un percorso iniziato con la sfida alla cinese Chen, passando per l’uzbeka Nurulloeva e per l’indiana Himanshi Tokas. In semifinale anche la giapponese So Morichika si è dovuta arrendere all’azzurra. Tante emozioni, infine, nella finale contro la francese Melkia Auchecorne. Savita è partita benissimo, con un waza-ari messo a segno dopo 30 secondi. A un minuto e 40 dalla fine, la francese ha però pareggiato i conti andando sull’1-1. Russo ha poi gestito e difeso un secondo attacco davvero pericoloso, che avrebbe potuto chiudere l’incontro. C’è stata poi un’azione molto difficile da giudicare, vista e rivista dagli arbitri: la francese ha rovesciato l’azzurra, che ha contrattaccato immobilizzandola: waza-ari per entrambe? No, per nessuna delle due. Così l’incontro è proseguito. Al golden score, dopo tre minuti, il punto determinante è stato messo a segno da Auchecorne, a conclusione di un incontro davvero equilibrato. E gli altri italiani in gara? Sono arrivati due quinti posti rispettivamente con Sara Corbo nei 63 kg e Manuel Parlati nei 73 kg. La prima ha fatto un ottimo percorso, fermata soltanto ai quarti dalla ceca Anna Skalsa, dopo aver battuto la statunitense Karlee Carrouth e la brasiliana Eduarda Bastos. Ai recuperi, poi, si è imposta sulla koreana Jimin Yang, approdando così alla finale per il bronzo contro la giapponese Morichika, che aveva perso proprio con Savita in semifinale. Incontro molto equilibrato, concluso dopo un minuto di golden score, nel quale alla fine l’ha spuntata la giapponese per i tre shido rimediati da Sara. \"Sono amareggiata per la finale per il bronzo perché ero ad un passo dalla medaglia, ma sono anche soddisfatta della gara. Sono felice della bellissima esperienza che ho vissuto e mi auguro sia solo la prima di tante, quindi ne faccio tesoro”, ha detto Corbo. Anche per Parlati stesso percorso. Il giovane dei 73 kg è infatti stato fermato ai quarti dal tagiko Muhiddin Asadulloev e prima aveva superato il saudita Alsaadi, l’ivoriano Zelman e il cileno Hernandez. Battuto anche l’uzbeko Toshev ai recuperi, la finalina l’ha visto fronteggiare l’altro uzbeko, Mardon Ravshanov. Incontro molto combattuto, che ha visto andare Ravshanov in vantaggio per waza-ari e Manuel pareggiare a 40 secondi dalla fine, salvo poi la rettifica arbitrale che ha riportato Ravshanov in vantaggio. “Ero sicuro di vincere questa finale – ha detto il napoletano – purtroppo questo sport molte volte è crudele. Fa tutto parte del percorso, sono sicuro che vincerò cose più grandi”. Settimo posto, infine, per Giulia Carnà nei 57 kg. Dopo aver vinto tre incontri, si è fermata due volte: la prima ai quarti con la giapponese Riko Honda e la seconda ai recuperi contro la spagnola Saez Hevia. Meno fortunati i percorsi di Michela Terranova e Fabrizio Esposito. Entrambi, dopo la vittoria al primo turno, si sono fermati al secondo rispettivamente con la polacca Siennicka e con il moldavo Croitoru."
        },
        {
            "Title": "Caffè, Paese che vai espresso che trovi",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/osservabeverage/2024/10/02/news/caffe_paese_che_vai_espresso_che_trovi-423532115/",
            "Content": "In capsule o in cialde, percolato o espresso, con la moka o con la napoletana, liscio o corretto, normale o macchiato, solubile o addirittura ‘steeped’, in bustina da tè, il caffè vanta a livello mondiale un numero incredibile di varietà, tostature, tecniche di preparazione e, soprattutto, modalità di consumo. Spesso espressione di usanze e tradizioni locali e talora frutto dell’estro creativo di baristi e avventori, sono tipicamente caratterizzate da denominazioni ‘locali’ di non sempre facile interpretazione. Per ovviare al rischio di dover rinunciare al piacere di un buon caffè in trasferta o, comunque, lontani da casa, gli esperti della piattaforma digitale per l’apprendimento delle lingue Babbel hanno stilato un vero e proprio glossario internazionale del caffè. Chiedere un ‘nero’ o un ‘capo’ a Trieste, per esempio, equivale a ordinare, rispettivamente, un ‘espresso’ o un ‘caffè macchiato’ nel resto d’Italia. In Puglia, invece, l’‘espressino’ corrisponde a un espresso arricchito da una quantità minima di schiuma di latte mentre l’equivalente belga del ‘caffè sospeso’ partenopeo, che consiste nel pagare in anticipo un caffè al banco lasciandolo a disposizione di chi non può permetterselo, corrisponde al termine ‘café suspendu’. Il ‘caffè macchiato’ all’italiana, a sua volta, viene ‘declinato’ in Francia con il ‘café au lait’, in Portogallo con il ‘galão’ e in Germania con il ‘milchkaffee’. In Norvegia per ‘karsk’ (dall’aggettivo ‘karskr’ che rimanda al concetto di vigore) si intende una bevanda a base di caffè con una correzione alcolica simile all’Irish coffee irlandese ma senza crema. Antenato del ‘cappuccino’ italiano, l’austriaco ‘kapuziner’ mutuerebbe il nome dal suo caratteristico color marrone simile a quello degli abiti indossati dai frati cappuccini. Quando in Spagna il clima si fa ‘caliente’ è tempo di ‘café con hielo’ (letteralmente ‘caffè con il ghiaccio’): leggermente più lungo di un espresso, viene servito con cubetti di ghiaccio in un bicchiere a parte nel quale viene versata direttamente la bevanda calda, zuccherata a piacere. Protagonista indiscusso della pausa caffè in Svezia è, invece, il ‘kaffeost’ (letteralmente ‘caffè e formaggio’): caffè bollente dal gusto amaro servito insieme a cubetti di formaggio locale da immergere lentamente all’interno della bevanda. Bollito in un bricco di ottone e non tostato, il ‘kafes ellinikos’ (letteralmente ‘caffè greco’) non può mancare, infine, in un viaggio alla scoperta della cultura greca. Esperienza corroborante."
        },
        {
            "Title": "Bolzano, ancora polemiche per la classe di soli non tedeschi. L’università: “Scelta indifendibile”. La preside: “Nessuna discriminazione”",
            "Source": "Repubblica",
            "Date": "2024-10-04",
            "Link": "https://www.repubblica.it/scuola/2024/10/03/news/bolzano_classe_non_tedeschi_polemiche_scuola-423533441/",
            "Content": "Chiamatela “classe separata”, “classe speciale”, o “classe con risorse straordinarie”. Fatto sta che alla scuola elementare Goethe di Bolzano il progetto di creare una classe con soli bambini non tedeschi e dunque o migranti o italiani che non conoscono bene la lingua non è mai decollato. Ma le polemiche attorno a quella idea ancora non si fermano. La preside: “Classe con risorse straordinarie” L’ultimo capitolo di una storia che va avanti da più di un mese è la presa di posizione, pubblicata oggi dal quotidiano Dolomiten, della preside della Goethe, Cristina Holzer. “Non si trattava di una classe di migranti o una classe speciale\", spiega, ma di una classe \"con risorse straordinarie\" per insegnare il tedesco ai bambini che non lo parlano sufficientemente bene il tedesco. “Io e i miei colleghi – prosegue - da anni miriamo con successo all'integrazione e all'inclusione e respingiamo categoricamente tali termini”. La classe contestata doveva essere una classe regolare, nella quale in piccoli gruppi si puntava al veloce apprendimento del tedesco, scrive Holzer. \"Solo chi conosce bene la lingua vivrà la scuola come un luogo in cui si sperimenta il successo personale e si rafforza l'autostima\", ribadisce la preside. Bolzano, scuola elementare forma una classe di soli migranti e italiani che non sanno il tedesco: scoppia il caso 29 Agosto 2024 \"Scelta non difendibile” Una riflessione che non potrebbe essere più lontana da quella sostenuta invece da due accademiche alto atesine. \"Dal punto di vista della pedagogia dell'inclusione, l'istituzione di classi speciali non è difendibile – dicono le professoresse Simone Seitz e Heidrun Demo, rispettivamente direttrice e vicedirettrice del Centro di Competenza per l'Inclusione Scolastica della Libera Università di Bolzano. \"Abbiamo ascoltato con sollievo – insistono - la notizia che la classe speciale per alunne ed alunni che non parlano o parlano poco il tedesco non sarà istituita. E il nostro sollievo non deriva da convinzioni politiche e ideologiche, ma dal vedere che il sapere prodotto dal dibattito pedagogico più attuale possa orientare le pratiche della scuola reale\" spiegano le docenti. Le critiche contro la classe di non tedeschi Tre le critiche mosse: \"Sul piano etico, se la scuola è palestra di democrazia, le classi speciali che separano e isolano non possono essere considerate una strategia valida; sul piano dell'efficacia, non vi è evidenza che in gruppi più omogenei alunne ed alunni abbiano risultati di apprendimento migliori. Molta letteratura, invece, racconta come sia vissuta negativamente sul piano dello sviluppo personale e sociale l'esperienza di marginalizzazione e segregazione; sul piano della scuola come sistema, poi, la scelta delle classi speciali rappresenta una risposta conservatrice rispetto al tema dell'eterogeneità\"."
        },
        {
            "Title": "Olbia, muore travolto dalla sua auto parcheggiata in salita",
            "Source": "Repubblica",
            "Date": "2024-10-04",
            "Link": "https://www.repubblica.it/cronaca/2024/10/03/news/olbia_muore_travolto_auto_parcheggiata_salita-423533537/",
            "Content": "È stato travolto dalla sua auto, appena parcheggiata in una strada in pendenza a Pittulongu, frazione sul mare di Olbia. È morto così un turista romano di 90 anni, in vacanza in Gallura. Secondo una prima ricostruzione, il corpo privo di vita dell'anziano è stato trovato questa mattina in via Di Ghibli sotto l'auto, facendo propendere all'incidente causato, con molta probabilità, dall'auto parcheggiata in pendenza senza freno a mano o a un guasto meccanico. Sul posto sono subito arrivati i carabinieri, una squadra dei vigili del fuoco e il 118. Le forze dell'ordine stanno cercando di ricostruire la dinamica dell'incidente che non ha coinvolto altre persone."
        },
        {
            "Title": "Manifattura e tecnologie: ora i “gemelli digitali” entrano nelle fabbriche italiane",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/09/30/news/manifattura_e_tecnologie_ora_i_gemelli_digitali_entrano_nelle_fabbriche_italiane-423522819/",
            "Content": "Si fa presto a dire trattore. Può essere scomodo, con vibrazioni tali da farsi odiare dalle schiene dei poveri contadini che lo usano. Oppure può essere comodo (quasi) come una poltrona di casa. La differenza conta molto per le vendite di quel mezzo. E la differenza ora lo fa anche la tecnologia utilizzata per il design, la progettazione e l’ottimizzazione di quel trattore. Avanguardia in fabbrica Cnh Industrial, gruppo partecipato da Exor (che controlla l’editore di Repubblica) e che ha a Torino la sede italiana, per le proprie macchine agricole ha adottato la tecnologia digital twin, quella dei “gemelli digitali”. Innovazione che si sta diffondendo in manifattura, anche in Italia, sempre più spesso in accoppiata con l’intelligenza artificiale. «Un digital twin è un modello matematico che rappresenta un prodotto fisico, simulandolo. Così permette di comprenderne il comportamento in modo dettagliato. Questo approccio offre numerosi vantaggi, tra cui la riduzione dei costi, del tempo necessario a portare il prodotto sul mercato, degli scarti e del consumo energetico», riassume Livio Mariano, director global business development, simulation data & digital twin in Altair, la multinazionale americana del software che ha sviluppato il progetto di Cnh. Si chiama gemello digitale proprio perché è qualcosa di più sofisticato rispetto a una normale simulazione al computer, cosa che si faceva già decenni fa. Un prodotto, esistente o ancora da progettare, è tradotto in numeri che lo descrivono in toto: cosa è e cosa fa, momento per momento. È una tecnologia che procede in vari ambiti, come anche la sanità, per simulare il comportamento degli organi a scopo di prevenzione o in vista di un’operazione chirurgica. La manifattura dei prodotti è uno dei principali ambiti di attuale utilizzo, però, come nota un report di Idc pubblicato quest’anno. I vantaggi qui sono infatti di immediato riscontro. Modelli ad alta fedeltà «Due usi dei gemelli digitali stanno emergendo come molto efficaci: lo studio del design di processo o prodotto; e l’ottimizzazione dei prodotti esistenti», riassume Mariano. Cnh utilizza la tecnologia per entrambe le cose. Ha un simulatore in tempo reale per valutare il comfort dei passeggeri nei trattori e le vibrazioni in base alle operazioni svolte sulla macchina. Serve sia in fase di design, sia dopo la produzione. Una delle sfide principali è calcolare le forze di interazione tra l’aratro e il terreno, influenzate da numerosi fattori come le caratteristiche del suolo e le geometrie dell’aratro. A questo scopo si crea all’inizio un modello detto “high fidelity”, ad altissima risoluzione, che simula ogni particella del terreno. Usare questo modello sarebbe però troppo oneroso. A questo punto interviene l’intelligenza artificiale, che di quel modello crea una sintesi operativa, in effetti utilizzabile. Formazione digitale Lo stesso sistema è usato da Leonardo, leader nel settore dell’aerospazio e della difesa. Il suo digital twin è servito a capire come progettare migliori sistemi di volo. Ha permesso di ridurre del 5% la potenza necessaria per il funzionamento del sistema avionico e di dilatare del 500% il tempo medio tra due guasti. L’ottimizzazione dei prodotti esistenti è un altro campo in rapida crescita. I sensori installati sui prodotti fisici permettono di rilevare anomalie e di verificare l’efficienza operativa in tempo reale. È così possibile migliorare le future versioni dei prodotti e fare un monitoraggio continuo. Lo fa ad esempio Mongiello, un’azienda che produce stampi per lamiere nel settore automotive. I suoi gemelli digitali monitorano la qualità della produzione. Rilevano quando il processo si discosta dall’ottimale e identificano le cause di queste deviazioni. I sensori tengono traccia di vari fattori, tra cui le proprietà dei materiali e le forze utilizzate durante la produzione, per stabilire un indice di qualità. Il processo è rappresentato virtualmente e validato con dati di produzione reali. Anche Mongiello e Leonardo si sono avvalsi di Altair. Italferr – gruppo Ferrovie dello Stato – sviluppa invece gemelli digitali in vari ambiti, per monitorare i treni e la rete ferroviaria, grazie ai dati che arrivano dai numerosi sensori. Le simulazioni servono anche per la formazione, in Ferrovie; allo stesso modo comincia a farlo Lufthansa per i propri aerei. Il gemello digitale permette di esercitarsi in modo sicuro e anche fare dimestichezza con situazioni di emergenza che nella realtà sono, per fortuna, rare. Vantaggio competitivo Per un Paese manifatturiero come l’Italia, l’adozione di questa tecnologia può fare una certa differenza. «C’è un crescente interesse per l’uso dei digital twin nel monitoraggio della produzione e nella manutenzione predittiva», dice Mariano. «Ma perlopiù presso grandi aziende, le sole in grado di innestare questo modello matematico nella propria struttura operativa. Servono buone competenze ingegneristiche interne». Presto però il bacino di riferimento di questa avanguardia potrebbe allargarsi: «Stanno arrivando i primi strumenti semplificati che dovrebbero rendere quest’innovazione alla portata di una tipica Pmi», conclude Mariano. Questo è un articolo a pagamento, ma oggi te lo regaliamo."
        },
        {
            "Title": "Thiago Motta con un bernoccolo in testa a fine partita: ecco cosa è successo",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/champions/2024/10/03/news/thiago_motta_juventus_bernoccolo_cosa_e_successo-423532957/",
            "Content": "\"Quasi quasi prendo anche io i tre punti”. Così Thiago Motta, dopo la partita vinta dalla Juventus in rimonta 3-2 a Lipsia, in Champions, nonostante l’espulsione del portiere Di Gregorio sull’1-1 e il successivo 2-1 dei tedeschi, firmato su rigore da Sesko. Champions League 2024 Bremer ko a Lipsia, si teme per il crociato Juventus, i tre motivi per sognare in Champions Real Madrid e Bayern sconfitte, il Benfica umilia l'Atletico La spiegazione del tecnico per quel colpo proibito A fine match il tecnico italo-brasiliano mostrava sul lato destro della fronte un bel bernoccolo, che prima dell’incontro non c’era: “È stata una gomitata di Federico Gatti”, ha spiegato l’allenatore. Il difensore gliel’ha involontariamente rifilata durante i festeggiamenti per il decisivo gol di Francisco Conceiçao: l'intera squadra è corsa verso la panchina sommergendo di abbracci Motta e, nel caso di Gatti, centrandolo con il colpo fortuito al volto. Look at this celebration with Motta pic.twitter.com/0wKbSzxUUb— The AJC ? (@The_AJC_) October 2, 2024 Motta ironizza sul Var Alla domanda scherzosa “Ci vuole il var?”, è seguita una risposta ironica ma anche pungente del tecnico: “ Se ci fosse stato var sarebbe stata espulsione sicura, ma adesso è meglio non parlare di var…\". Il riferimento è alla direzione arbitrale del francese Letexier che, richiamato due volte al monitor, ha prima espulso Di Gregorio per un tocco con la mano fuori area e ha poi concesso un rigore per il Lipsia per un colpo con il braccio di Douglas Luiz."
        },
        {
            "Title": "Verona-Venezia, dove vedere la partita in tv e probabili formazioni",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/2024/10/04/news/verona_venezia_dove_vedere_tv_formazioni-423533927/",
            "Content": "Diretta tv e streaming Verona-Venezia · Partita: Verona-Venezia · Data: Venerdì 4 ottobre 2024 · Dove: Stadio Bentegodi (Verona) · Orario: 20:45 · Canale TV: DAZN (canale 214 del satellite) · Streaming: DAZN · Competizione: 7ª giornata di Serie A 2024/25 Una rivalità storica che va oltre il calcio. Un derby veneto che in Serie A si è disputato solo in tre occasioni in riva all’Adige e che ha sempre visto trionfare gli scaligeri. Verona e Venezia arrivano al confronto con umori più o meno simili. Solo due lunghezze separano le due squadre in classifica. I gialloblu hanno il muso davanti con 6 punti, i lagunari ne hanno due in meno. Entrambe le formazioni, però, non vivono un buon momento di forma. La squadra di Paolo Zanetti si presenta alla sfida dopo tre sconfitte consecutive (Lazio 1-2, Torino 2-3 e Como 2-3) e non vince in campionato da più di un mese. La formazione di Eusebio Di Francesco, invece, in sei giornate ha battuto solo il Genoa e nell’ultimo turno di campionato ha rimediato una sconfitta all’Olimpico contro la Roma. Al Bentegodi, però, non c’è in palio solo l’onore, ma anche e soprattutto punti pesanti per la salvezza. Chi arbitra Verona-Venezia La terna arbitrale e Var di Verona-Venezia è cosi composta: · Arbitro: Guida · Assistenti: Colarossi-Tolfo · IV ufficiale: Scatena · VAR: Meraviglia-Sozza Probabili formazioni Verona-Venezia Nel Verona fuori Suslov, squalificato, al suo posto dovrebbe giocare Livramento. In difesa, invece, la coppia centrale dovrebbe essere formata da Coppola e Daniliuc. In mediana torna Duda. Nel Venezia, invece, Di Francesco potrà contare sull’undici titolare con Oristanio in avanti al fianco del bomber Pohjanpalo e con Nicolussi Caviglia in cabina di regia. Probabile formazione Verona (4-2-3-1): Montipò; Tchatchoua, Daniliuc, Coppola, Frese; Belahyane, Duda; Livramento, Kastanos, Lazovic; Tengstedt. All. Zanetti.Probabile formazione Venezia (3-5-2): Joronen; Idzes, Svoboda, Sverko; Candela, Duncan, Nicolussi Caviglia, Busio, Zampano; Oristanio, Pohjanpalo. All. Di Francesco. Dove vedere Verona-Venezia in TV La partita tra Verona e Venezia verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Verona-Venezia in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alle voci di Mancini e Budel. Pronostici Verona-Venezia Il derby veneto vede favorito il Verona. Tutti i siti di scommesse puntano sugli scaligeri, quotati tra il 2.06 e il 2.15. Il colpo esterno del Venezia, invece, viene offerto a 3.50, col pareggio a 3.30. Entrambe le squadre subiscono tanti gol, per questo motivo l’Over 2.5 paga 2.16."
        },
        {
            "Title": "Gedi, Scanavino presidente al posto di Elkann, Comuzzo ad. Mario Orfeo direttore di Repubblica",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/03/news/gedi_nomine_scanavino_comuzzo_repubblica_orfeo_molinari-423534253/",
            "Content": "\"Il Gruppo Gedi rinnova i vertici e apre una nuova fase che punta sull'accelerazione della trasformazione digitale e sul miglioramento dei risultati economici attraverso una rigorosa gestione aziendale\": lo spiega una nota del gruppo che edita Repubblica. \"Il consiglio di amministrazione di Gedi, che si è svolto oggi a Torino, ha nominato Maurizio Scanavino presidente della società e Gabriele Comuzzo amministratore delegato\". John Elkann, ad di Exor, azionista di Gedi, ha commentato: \"Gedi oggi è uno dei protagonisti europei della trasformazione digitale, con un perimetro di attività chiaro, centrato su intrattenimento e giornalismo di qualità. I cambiamenti organizzativi annunciati oggi permetteranno maggiore focalizzazione e rigore nella gestione del Gruppo\". Successivamente al consiglio di amministrazione, Mario Orfeo è stato nominato direttore di Repubblica. Da lunedì 7 ottobre Orfeo prende il posto di Maurizio Molinari, a cui Gedi ha espresso il ringraziamento per l'impegno profuso alla guida della testata. Molinari continuerà a collaborare con Repubblica con il ruolo di commentatore e editorialista. Mario Orfeo Il presidente Scanavino: \"Ringrazio l'azionista per la fiducia e auguro a Mario Orfeo buon lavoro. Assumo il nuovo incarico con l'obiettivo di lavorare insieme all'amministratore delegato Gabriele Comuzzo per accelerare l'evoluzione in atto e conseguire ambiziosi obiettivi di redditività per il futuro\"."
        },
        {
            "Title": "Caso Diarra, Corte giustizia Ue: regole Fifa sui trasferimenti dei calciatori violano leggi Unione europea",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/2024/10/04/news/diarra_corte_giustizia_ue_regole_trasferimenti_calciatori-423535319/",
            "Content": "La Corte di Giustizia dell'Unione Europea ha stabilito che alcune norme Fifa sui trasferimenti dei giocatori possono entrare in conflitto con la legislazione dell'Unione Europea relativa alla concorrenza e alla libertà di movimento. La sentenza della Corte è arrivata dopo che l'ex nazionale francese Lassana Diarra ha contestato le norme Fifa a seguito di una disputa con un club risalente a un decennio fa. Diarra aveva firmato un contratto di quattro anni con il Lokomotiv Mosca nel 2013. L'accordo è stato rescisso dopo un anno perché Diarra non era soddisfatto dei presunti tagli salariali. Il Lokomotiv Mosca ha fatto domanda alla camera di risoluzione delle controversie Fifa per ottenere un risarcimento e il giocatore ha chiesto gli stipendi non pagati. La Corte arbitrale dello sport ha stabilito che il club russo ha rescisso il contratto con Diarra \"con giusta causa\" e al giocatore è stato ordinato di pagare 10,5 milioni di euro. Diarra ha affermato che la sua ricerca di un nuovo club è stata ostacolata dalle norme Fifa che stabiliscono che qualsiasi nuova squadra sarebbe stata responsabile congiuntamente con lui per il pagamento del risarcimento al Lokomotiv. \"Le regole in questione sono tali da impedire la libera circolazione dei calciatori professionisti che desiderano sviluppare la propria attività andando a lavorare per un nuovo club\", ha affermato la Corte in una nota. L'ex giocatore del Real Madrid ha anche sostenuto che un potenziale accordo con il club belga Charleroi è saltato a causa delle regole Fifa e ha citato in giudizio la Fifa e la federazione belga presso un tribunale belga per danni e mancati guadagni di sei milioni di euro. Con la causa ancora in corso presso i tribunali belgi, il caso è stato deferito alla Corte di giustizia europea per una sentenza. Il caso Diarra, sostenuto dal sindacato globale dei giocatori FifPro, è passato attraverso gli organi giudiziari Fifa prima dell'elezione del presidente Gianni Infantino nel 2016, che ha reso prioritaria la modernizzazione delle regole del mercato dei trasferimenti."
        },
        {
            "Title": "Un altro Maldini in Nazionale. Daniel, figlio di Paolo, alla prima convocazione in azzurro",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/nazionale/2024/10/04/news/nazionale_daniel_maldini_di_gregorio_gabbia_pisilli_spalletti-423536172/",
            "Content": "Un Maldini di terza generazione in nazionale: c'è anche Daniel, figlio di Paolo e nipote di Cesare, tra i 23 azzurri convocati da Luciano Spalletti per il doppio impegno di Nations League, il 10 ottobre a Roma contro il Belgio e il 14 a Udine contro Israele. L’ultima presenza azzurra di Paolo Maldini fu il 18 giugno 2002, l’ultima del padre Cesare il 13 ottobre 1963. Le novità non si fermano qui: prima chiamata anche per il portiere della Juventus Michele Di Gregorio, il difensore del Milan Matteo Gabbia, il centrocampista della Roma Niccolò Pisilli. Ecco la lista completa dei 23 calciatori convocati: Portieri: Di gregorio (Juventus), Donnarumma (Paris Saint-Germain), Vicario (Tottenham). Difensori: Bastoni (Inter), Bellanova (Atalanta), Buongiorno (Napoli), Calafiori (Arsenal), Cambiaso (Juventus), Di Lorenzo (Napoli), Dimarco (Inter), Gabbia (Milan), Okoli (Leicester), Udogie (Tottenham). Centrocampisti: Fagioli (Juventus), Frattesi (Inter), Pellegrini (Roma), Pisilli (Roma), Ricci (Torino), Tonali (Newcastle). Attaccanti: Kean (Fiorentina), Maldini (Monza), Raspadori (Napoli), Retegui (Aatalanta). La nazionale si radunerà domenica a Coverciano e nel pomeriggio di mercoledì 9 ottobre si trasferirà a Roma per rientrare nella notte di giovedì al centro tecnico federale. Domenica il trasferimento a Udine, alla vigilia della gara con Israele. Per Spalletti, un viaggio al contrario rispetto a quello fatto nel 2005, quando si trasferì dall'Udinese alla Roma, due esperienze intense nella sua carriera da allenatore."
        },
        {
            "Title": "Luna Rossa, il giorno della verità alla Louis Vuitton Cup: dove vedere le regate",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vari/2024/10/04/news/luna_rossa_regate_oggi_louis_vuitton_cup_dove_vedere_tv-423535139/",
            "Content": "BARCELLONA – È calato il vento a Barcellona: tra i 6 e i 9 nodi, con onde molto più basse dei giorni scorsi. Questo significa che Luna Rossa e Ineos Britannia non sono sicure di trovare le condizioni per affrontare una regata: il minimo sono 6,5 nodi. Ma se per caso ce la facessero, si andrebbe incontro a una giornata chiave di questa Louis Vuitton Cup, prologo dell’America’s Cup in programma dal 12 ottobre con i detentori di New Zealand. Luna Rossa perde contro Ineos Ineos, è polemica sull’ingresso in porto di Ben Ainslie Luna Rossa, il discorso di Sirena: “Abbiamo Spithill” Serve Jimmy Spithill, il mago delle rimonte Dal foil ai trimmer: tutto quello che c’è da sapere Luna Rossa non può più sbagliare nulla Luna Rossa, com’è noto, non può più sbagliare nulla, può solo fare una rimonta disperata per tenere aperta la finale della coppa degli sfidanti. Il punteggio di 4-6 nella serie al meglio delle tredici regate non concede alternative: deve vincere tre gare consecutive per ribaltare la situazione e meritarsi un nuova finale con i Kiwi. I britannici invece avranno a disposizione tre match point. Max Sirena: “Tre anni in un giorno, Luna Rossa ce la può fare” dal nostro inviato Mattia Chiusano 04 Ottobre 2024 Sirena: “Tre anni di vita dietro questa barca” Nel pomeriggio andrà in scena gara-11 nelle acque di Barcellona, dopo un giorno di riposo: appuntamento alle ore 14.10, poi a seguire alle ore 15.15 in diretta su Italia 1, Sky Sport Uno e Sky Sport America’s Cup. La vigilia è stata animata dal discorso motivazionale di Max Sirena alla squadra condiviso sui social, poi da un’intervista in cui il team director ha spiegato il momento delicato di Luna Rossa: “Dovete capire che dietro questa barca ci sono tre anni e mezzo di vita”. Luna Rossa, due sconfitte con Ineos senza scuse: perché ora Ineos sembra imbattibile di Paolo Scutellaro 02 Ottobre 2024 Il precedente di Spithill Luna Rossa si aggrappa a tutte le sue risorse, consapevole di avere dalla sua parte James Spithill, timoniere protagonista della famosa rimonta di Oracle da 1-8 a 9-8 contro New Zealand a San Francisco 2013. Servono subito due vittorie consecutive, mai riuscite in questa serie prima dell’uno-due di Ineos Britannia, timonata da Sir Ben Ainslie che ha polemizzato con i media italiani dopo giorni di regate all’ultimo respiro. Luna Rossa cerca la partenza perfetta, per dare fiducia subito a un team che ha vinto in questa serie alcune regate in maniera spettacolare."
        },
        {
            "Title": "Sanità: prevenire è meglio che spendere, ma in Italia calano vaccinazioni e screening",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/stili-di-vita/2024/10/04/news/sanita_prevenire_e_meglio_che_spendere_ma_in_italia_calano_vaccinazioni_e_screening-423536118/",
            "Content": "Gli strali della pandemia sono ancora qui. “Un recente rapporto della Banca Mondiale ha evidenziato come sia stata la causa della più grande crisi economica globale dell’ultimo secolo, causando una perdita di circa 5,3 trilioni di dollari e l’aumento, nell’arco di una sola generazione, della povertà del pianeta”. Non solo. A fronte della poderosa campagna vaccinale, le altre vaccinazioni, spiega Nicoletta Luppi, executive board Vaccines Europe e managing director di MSD Italia, “hanno subito un rallentamento, così come le altre prestazioni sanitarie”. Vale anche per la prevenzione oncologica. Tra gli esempi portati da Luppi, il calo della vaccinazione contro HPV (il virus del papilloma umano), che fa il paio con la diminuzione degli screening. Infatti, secondo i dati dell’Istituto superiore di sanità, la quota di donne che si è sottoposta allo screening cervicale nell'ambito dei programmi organizzati è passata dal 52% del 2019 al 46% del 2020. La stessa cosa è accaduta per la copertura dello screening mammografico, che è passato dal 57% al 50%, e di quello colorettale, che si è ridotto dal 42% al 36%. Dati che avranno delle conseguenze di lungo periodo. In un quadro nel quale i servizi sanitari sono fragili e la popolazione invecchia, infatti, puntare sulla prevenzione diventa “un investimento in sicurezza sociale”. È quanto suggerisce l’Unione europea con l’introduzione del Nuovo Quadro di Governance Economica, che offre l'opportunità di considerare gli investimenti in sanità, in particolare nella prevenzione, alla stessa stregua di quelli in difesa, trasformazione digitale e transizione verde. Cambiare il paradigma Un recente studio di Ambrosetti con Vaccines Europe e Ifpma sul “valore della prevenzione per la crescita economica e la sostenibilità dei sistemi sanitari sociali e di welfare” esplode il tema. Dal report emerge come l'Europa stia affrontando una crescita economica lenta, mentre le spese sanitarie e sociali, a causa dell’invecchiamento delle popolazioni e delle crescenti esigenze sanitarie, pesino sempre più sulle finanze pubbliche. Sgravare e rendere più sostenibile i servizi sanitari diventa quindi un tema anche economico sempre più serio. Il nuovo paradigma, suggerisce lo studio, è passare da un sistema reattivo, mirato a curare la malattia, a un sistema proattivo, che promuova la salute sfruttando gli investimenti in prevenzione. Insomma, guardare alla prevenzione come a un investimento e non un costo. La spesa in prevenzione “Sono investimenti vincenti non solo nel lungo periodo ma già anche nel breve. Esiste un ampia letteratura che evidenza tutti i potenziali vantaggi della promozione di uno stile di vita sano, dei programmi di screening e ovviamente di tutte le strategie di immunizzazione, non solo in termine di salute, ma sotto l'aspetto economico, in termini, quindi, di risparmio di spesa sanitaria e aumento della produttività della forza lavoro”, spiega ancora Luppi. Il contenimento della spesa pubblica inoltre “libera risorse che potrebbero essere dedicate al miglioramento della qualità dei servizi offerti e a ulteriore ricerca e sviluppo. L’immunizzazione può restituire fino a 19 volte l'investimento iniziale alla società e all'economia, ma oggi purtroppo in Europa e anche in Italia solo una piccola percentuale dei bilanci sanitari nazionali viene spesa per la prevenzione”. Piccola è un eufemismo. L’Italia stanzia in prevenzione, includendo la veterinaria e gli infortuni, il 5 per cento della spesa totale in sanità, già ridimensionata, come è noto, rispetto al pil. Se pensiamo alla spesa dedicata all’immunizzazione, conclude Luppi, “parliamo solo dello 0,5 per cento del fondo sanitario nazionale”."
        },
        {
            "Title": "Animali domestici in Senato, La Russa: “È ora di autorizzarli”",
            "Source": "Repubblica",
            "Date": "2024-10-04",
            "Link": "https://www.repubblica.it/politica/2024/10/04/news/animali_domestici_senato_la_russa_autorizzazione-423536224/",
            "Content": "\"Ho rinviato una iniziativa\", ma, io \"vi do una bella notizia\", credo che sia \"giunto il momento di autorizzare, con la dovuta preoccupazione, i senatori a portare i propri animali domestici dentro il Senato\". Lo ha detto il presidente del Senato, Ignazio La Russa, alla seconda edizione de 'Le radici della bellezza' dei gruppi Parlamentari di Fratelli d'Italia di Camera e Senato a Brucoli, frazione marinara di Augusta (Siracusa). \"Finalmente le riforme che aspettavamo! L'Italia è salva\". E' il commento ironico sui social del leader di Azione Carlo Calenda. La replica: \"Ho visto che il capo di un partito importante come Calenda, che è più piccolo ma pur sempre importante, ha detto: 'finalmente una riforma che aspettavamo'. Bisogna dire a Calenda che le riforme le fa il Governo non il presidente del Senato\". \"Valuteremo la proposta che mi è arrivata di aprire agli animali domestici alcune aree del Senato con determinate circostanze\", ha poi spiegato La Russa. Animali domestici in Senato, La Russa: \"Sono favorevole, ma i miei cani li lascio a casa\" a cura della redazione Politica 06 Giugno 2023 \"Nel giorno in cui si onora San Francesco, patrono degli animali, una notizia stupenda e attesa da tempo\", esulta la senatrice Michaela Biancofiore, capogruppo di Civici d'Italia, Noi moderati, Udc e Maie."
        },
        {
            "Title": "Lea Pericoli, è morta all'età di 89 anni la signora del tennis italiano",
            "Source": "Repubblica",
            "Date": "2024-10-04",
            "Link": "https://www.repubblica.it/sport/tennis/2024/10/04/news/lea_pericoli_morta_tennis-423535442/",
            "Content": "Lo sport italiano è in lutto. E' morta Lea Pericoli, 'signora' del tennis azzurro. Aveva 89 anni. Numero 1 d'Italia per 14 anni tra il 1959 e il 1976, record assoluto, e per altre quattro volte numero 2 (1960, 1961, 1962 e 1973). Ha giocato 29 incontri in nazionale, con un record di otto vittorie in singolare e sei in doppio. Campionessa da record con 27 titoli all'attivo nei campionati nazionali in singolare, doppio e doppio misto. Lea Pericoli, eleganza e bellezza di un tennis che non c’è più di Paolo Rossi 04 Ottobre 2024 Quattro volte agli ottavi al Roland Garros Nei tornei del Grand Slam ha raggiunto quattro volte gli ottavi al Roland Garros (1955, 1960, 1964 e 1971) e tre volte sull’erba di Wimbledon (1965, 1967 e 1970). Agli Internazionali d’Italia è stata semifinalista nel 1967, ha raggiunto 4 volte i quarti di finale (1959, 1962, 1969 e 1971) e 8 volte gli ottavi (1953, 1955, 1960, 1963, 1964, 1965, 1970 e 1972). Ha giocato cinque finali in doppio a fianco di Silvana Lazzarino (dal 1962 al 1965 e nel 1967). Con lei, ha tenuto a battesimo la formazione azzurra a Londra nel 1963. La sua vita è stata un'avventura, iniziata ad Addis Abeba, dove il padre trasferisce la famiglia in seguito alla Guerra d'Etiopia. E' lui a darle la prima racchetta. E' iniziato un lungo amore con il tennis continuato in Kenya, dove viene mandata a studiare, e poi in giro per il mondo. A 17 anni, mentre è in vacanza in Versilia dove insegnava il padre di Paolo Bertolucci, capisce che quel suo amore può diventare qualcosa di più e sceglie il tennis come carriera. \"Chi cerca diventare un campione combatte una guerra continua: è uno sport molto educativo che mi ha insegnato molto\" ha detto. Con lo stesso spirito ha sfidato i pregiudizi, affrontato e sconfitto due tumori: un carcinoma all'utero nel 1973 e un cancro al seno nel 2012. Il ricordo di Pietrangeli \"Sono stato il primo a saperlo. La sorella mi ha chiamato tre minuti dopo. Per me è morta una sorella, una compagna di vita, lei era una cosa bella\" ha detto Nicola Pietrangeli. \"Uno deve morire per essere un po' riconosciuto. Di lei ricordo, più che la tennista la sua classe. Era una grande signora, si dovrebbe ricordare come una signora di altri tempi. Cosa vorrei dirle? Arrivederci, aspettami e prenota il tavolo\", ha aggiunto. \"Ha creato un modo di stare in campo, era una grande campionessa e una donna simpatica\" le parole di Paolo Bertolucci. \"Abbiamo giocato anche alcune partite insieme, lei nel ruolo di commentatore mi ha incoraggiato. Mi diceva 'tu devi raccontare il tennis e non devi esimerti da questo'. Così abbiamo iniziato con alcuni tornei e mi ha dato mille consigli, era una presenza fissa al mio fianco. Le auguro buon viaggio\". Ciao Lea. Non ero più alto della racchetta quando ti ho conosciuto e a tratti abbiamo camminato insieme sui campi di tennis."
        },
        {
            "Title": "Donatella Di Pietrantonio censurata in Rai per aver detto chi votava in Abruzzo",
            "Source": "Repubblica",
            "Date": "2024-10-04",
            "Link": "https://www.repubblica.it/politica/2024/10/04/news/rai_di_pietrantonio_censurata_per_dichiarazione_voto_abruzzo-423536038/",
            "Content": "Un altro caso Scurati per la Rai. A essere censurata questa volta è stata la scrittrice Donatella Di Pietrantonio, fresca vincitrice del Premio Strega. A farlo sapere è proprio Di Pietrantonio in un’intervista a Luca Telese, direttore del quotidiano abruzzese il Centro. L’autrice dell’Arminuta e dell’Età fragile sostiene di essere rimasta amareggiata con la Rai perché era stata chiamata per un monologo sull’Abruzzo per il programma Che sarà, lo stesso del caso Scurati. Monologo che le ha richiesto un grande lavoro. “Doveva andare in onda – spiega Di Pietrantonio -. Era il sabato prima del voto per le regionali. In una lunga intervista a la Repubblica, fra le altre cose dico che voterò per il candidato del campo largo, Luciano D’Amico”. Ecco allora che “la Rai – prosegue – chiama la casa editrice, neanche me, e dicono: “Siccome la Di Pietrantonio si è schierata, per la par condicio la dobbiamo sospendere”. Ma “la cosa brutta”, sostiene la scrittrice, è che il monologo non è mai andato in onda. “E io ancora non ho capito perché – spiega – visto che sono passati sette mesi”. Di Pietrantonio: “Malasanità e migrazioni hanno ferito il mio Abruzzo, questo voto è decisivo” Concetto Vecchio 07 Marzo 2024 Sulla questione interviene il Pd, per bocca del tesoriere e senatore Michele Fina che annuncia un’interrogazione parlamentare: “Un episodio – afferma - che, nella sostanza e nei modi, sarebbe indicativo di come sia ridotto il servizio pubblico in versione Tele Meloni\". L’esponente dem continua: “Depositerò oggi stesso un'interrogazione urgente ma questo ennesimo episodio conferma, qualora qualcuno ne avesse ancora bisogno, la necessità inderogabile di una riforma profonda della Rai, restituendo a questa fondamentale azienda del paese libertà, indipendenza e qualità nell'offerta\". La replica della Rai \"Non vi è stata nessuna censura\". E' quanto precisa la Direzione Rai Approfondimento in relazione a quanto dichiarato dalla scrittrice Donatella Di Pietrantonio. \"La redazione e la conduttrice Serena Bortone, che in un primo momento avevano chiesto un contributo alla scrittrice - è la precisazione - a seguito di un'intervista rilasciata dalla stessa, in periodo di par condicio, con una precisa indicazione di voto, proprio in Abruzzo, decidevano autonomamente di non mandarlo in onda\". \"Questo perché - come comunicato a Donatella Di Pietrantonio dalla stessa Serena Bortone, allora conduttrice del programma - violava quanto espressamente previsto dalle regole aziendali in materia di par condicio e di questo informava correttamente la Direzione\", si legge in una nota Rai. \"Quanto poi al fatto che il monologo non sia più andato in onda, giova ricordare che la scrittrice Donatella Di Pietrantonio è stata nuovamente tra gli ospiti di 'Chesarà' il 24 marzo, quando aveva letto un monologo sulle Fosse Ardeatine. Il programma, poi, si è chiuso lo scorso giugno e non è più nel palinsesto Rai\", conclude la nota."
        },
        {
            "Title": "Chiara Petrolini, il 15 ottobre il Riesame decide se mandarla in carcere",
            "Source": "Repubblica",
            "Date": "2024-10-04",
            "Link": "https://parma.repubblica.it/cronaca/2024/10/04/news/chiara_petrolini_il_15_ottobre_riesame_decide_se_mandare_in_carcere_la_madre-423535261/",
            "Content": "Si terrà martedì 15 ottobre l'udienza al Riesame di Bologna per Chiara Petrolini, la 21enne accusata da Procura e carabinieri di Parma di omicidio e soppressione di cadavere, dopo il ritrovamento di due neonati morti e sepolti nel giardino della casa di famiglia a Vignale di Traversetolo. La ragazza è agli arresti domiciliari dopo l'ordinanza emessa dal Gip il 19 settembre, ma la Procura ha fatto appello, chiedendo la custodia cautelare in carcere. Tuttavia, anche se dovessero accogliere l'appello, fino alla decisione della Cassazione Chiara rimarrebbe ai domiciliari. Chiara Petrolini, chiesto il carcere per l'omicidio dei neonati sepolti Francesco Nani 30 Settembre 2024 Secondo quanto ricostruito sin qui dalle indagini, la giovane ha partorito (dopo gravidanze tenute nascoste a tutti, compresi familiari ed ex fidanzato e padre dei neonati) due bambini, uno a maggio 2023 e uno ad agosto 2024. La Procura aveva già chiesto il carcere, ma il Gip aveva ritenuto sufficienti i domiciliari, con il divieto di comunicare con persone diverse da coloro che vivono con l'indagata (i genitori e il fratello minore), anche in ragione del controllo che sarebbe stato fatto dai familiari conviventi."
        },
        {
            "Title": "L’Istat taglia la crescita acquisita per il 2024. Sale la pressione fiscale",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/04/news/istat_pil_secondo_trimestre_pressione_fiscale-423535322/",
            "Content": "MILANO – Strada in salita per gli obiettivi di crescita del governo. Secondo i dati diffusi oggi dall’Istat nel secondo trimestre il Pil è cresciuto dello 0,2% – in linea con le stime preliminari – ma la variazione acquisita per il 2024, cioè il dato di crescita che si registrerebbe in caso di variazione nulla nei prossimi due trimestri, è scesa allo 0,4%, dallo 0,6% precedentemente stimato. Nel Piano strutturale di Bilancio appena approvato l’esecutivo vede per quest’anno una crescita dell’1%. Non è stato l’unico sbandamento di giornata, lo stesso istituto è stato costretto a correggere i dati già diffusi per un errore di elaborazione alla fonte. Resta la fotografia di un’economia italiana che si è fermata: “Rispetto al trimestre precedente, tra i principali aggregati della domanda interna i consumi finali nazionali presentano una crescita dello 0,5%, mentre gli investimenti fissi lordi diminuiscono dello 0,1%. Le importazioni sono cresciute dello 0,2% e le esportazioni sono diminuite dell’1,2%” spiega l’istituto di statistica “ Riguardo al valore aggiunto dei principali comparti produttivi, agricoltura e industria risultano in diminuzione rispettivamente dell’1,6% e dello 0,5%, mentre i servizi crescono dello 0,4%.” Giorgetti e la furia di Meloni e Salvini sul ministro Robin Hood. Aumento dell’Ires per chi guadagna di più di Giuseppe Colombo 04 Ottobre 2024 Pressione fiscale in crescita e consumi deludenti Sempre nel secondo trimestre la pressione fiscale – cioè il rapporto tra le imposte versate e il valore del Pil – è stata pari al 41,3%, in aumento di 0,7 punti percentuali rispetto allo stesso periodo dell'anno precedente. ll reddito disponibile delle famiglie consumatrici è aumentato dell'1,2% nel secondo trimestre 2024, con uno stesso incremento per il loro potere d'acquisto. I consumi sono cresciuti dello 0,4%, con una propensione al risparmio delle famiglie consumatrici del 10,2%, in aumento di 0,8 punti percentuali rispetto al trimestre precedente. “La spesa risulta flettente. Peggiora una situazione già fragile” è il commento di Confcommercio “A queste preoccupazioni si aggiungono i timori sulla tenuta del Pil, per il quale sembra “allontanarsi l'obiettivo” di un incremento di circa l'1% rispetto al 2023, ribadito dal governo anche nel Piano Strutturale di Bilancio di recentissima presentazione”.“ E’ stata l’estate nera per le vendite- rincara Confesercenti escludendo che il terzo trimestre, quello estivo, possa recuperare la crescita mancante. “L'aumento dell'occupazione e dei redditi delle famiglie non si traduce ancora dunque in aumento di spesa. Una situazione di stasi e di incertezza da cui il quadro dipinto dal PSB non aiuta ad uscire, visto che non pone al centro dell'agenda economica la necessità di ridare impulso alla ripresa dei consumi” Schillaci ai medici: “Chiesto a Giorgetti la flat tax al 15% sull’indennità di specificità” 04 Ottobre 2024 I conti pubblici L'indebitamento netto delle amministrazioni in rapporto al Pil è stato pari al -3,4% (-5,0% nello stesso trimestre del 2023).Il saldo primario della Pa (indebitamento al netto degli interessi passivi) è risultato positivo per la prima volta dal quarto trimestre 2019, con un'incidenza sul Pil dell'1,1% (-0,8% nel secondo trimestre del 2023)."
        },
        {
            "Title": "François Hollande: “Israele non può sconfiggere l’Iran. L’Europa deve lavorare a un’intesa diplomatica”",
            "Source": "Repubblica",
            "Date": "2024-10-04",
            "Link": "https://www.repubblica.it/esteri/2024/10/04/news/francois_hollande_politica_francese_medio_oriente-423534311/",
            "Content": "PARIGI – “La Francia deve sostenere la difesa di Israele ma ora è necessario un cessate-il-fuoco per evitare un’escalation nella regione” dice François Hollande, all’Eliseo quando partirono gli accordi sul nucleare con Iran. “Già allora Netanyahu diceva già che se l’Iran avesse avuto armi nucleari, l’avrebbe attaccato” ricorda l’ex presidente socialista tornato al centro dei giochi politici. Hollande siede di nuovo in Parlamento dopo aver deciso di candidarsi a sorpresa alle legislative di luglio. E punta a ricostruire una gauche di governo, emancipata dell’estremismo di Jean-Luc Mélenchon di cui denuncia la strumentalizzazione della causa palestinese: “È inaccettabile questa posizione anti-Israele per scopi elettorali interni”. Il risiko di Biden. Se l'Iran colpirà di nuovo, Israele avrà l'appoggio su ogni tipo di risposta: dagli aeroporti ai siti nucleari dal nostro inviato Fabio Tonacci(Yiftah) edi Tommaso Ciriaco(Roma) 03 Ottobre 2024 Emmanuel Macron ha parlato di fornire aiuto militare a Israele. Fino a che punto deve spingersi la Francia? La Francia, come altri paesi, ha espresso il suo sostegno a Israele, attaccato con dei missili dall’Iran. Ma credo che il nostro ruolo sia mostrare solidarietà con Israele ma anche garantire che cessi la sua operazione contro Hezbollah nel Sud del Libano e che si possa raggiungere un accordo di cessate il fuoco a Gaza. Il governo Netanyahu ha superato una difesa legittima e proporzionata dopo i pogrom del 7 ottobre? La responsabilità principale è di Hamas, che ha scatenato gli attacchi del 7 ottobre. Poi è vero che Netanyahu è andato oltre a quanto ci si aspettava, con un’operazione militare che va avanti da un anno, con bombardamenti pesanti. Quindi anche lui è responsabile. Ma mentre noi cercavamo di fare pressione su Netanyahu, Hezbollah inviava razzi nel Nord di Israele. Naturalmente la reazione del governo di Netanyahu è eccessiva. Ma ogni volta sono Hamas o Hezbollah a provocare. Il dibattito sul sostegno a Israele tormenta le sinistre di tutto l’Occidente. In Francia la situazione è forse particolare. Una parte della sinistra, gli Insoumis, ne fa una lotta identitaria. Dobbiamo difendere la causa palestinese per ragioni di diritto internazionale, ribadendo la necessità della creazione di due Stati. In Francia vediamo invece un partito che ha assunto una linea totalmente anti-Israele. Iran: “Difenderemo i nostri interessi”. Ma ora Teheran teme l’attacco letale dalla nostra inviata Gabriella Colarusso 02 Ottobre 2024 Quella di Mélenchon è una linea antisemita? Non direi antisemita, ma anti-Israele. Alcune delle critiche a Netanyahu di esponenti della sinistra sono condivisibili, ma è inaccettabile essere così anti-Israele per motivi elettorali, cioè per cercare di catturare i voti dei quartieri popolari in Francia dove ci sono molti musulmani. Il problema è capire anche fin dove arriverà l’Iran. Credo che l’Iran abbia davanti un dilemma. Non può più limitarsi solo a sostenere Hezbollah e Hamas, ora è obbligato a reagire, viste le umiliazioni inflitte ai suoi due proxy. Ma nel regime di Teheran ci sono sensibilità diverse. C’è chi vuole tornare alla situazione in cui c’era un accordo nucleare e in cui l’Iran poteva giocare un ruolo nella regione, e così riconquistare uno spazio commerciale ed economico. C’è un’altra parte del regime molto più bellicosa. L’obiettivo di Netanyahu è scatenare una guerra con l’Iran? Forse ce l’ha in testa, ma noi invece non dobbiamo nemmeno pensarci. È quello che volevamo evitare quando abbiamo firmato l’accordo sul nucleare. Non possiamo andare incontro a una guerra che infiammerebbe l’intera regione, scatenando la solidarietà prima degli sciiti e poi forse dei musulmani. Non sono poi sicuro che Israele sarebbe in grado di vincere. L’Iran è un Paese di 80 milioni di persone, con notevoli risorse tecnologiche. Non è Hamas. Vista la crisi politica in Francia, quale pensa sia la reale capacità di Macron di pesare? Non credo che la situazione interna possa indebolire l’azione diplomatica della Francia. Il problema dell’Europa è che oggi nessuno ha una vera influenza, tranne gli Usa. Ma per quanto? Netanyahu cercherà di accelerare nella speranza che Trump venga eletto. Il Regno Unito ha riacquistato un po’ di margine di manovra. La Germania è praticamente fuori dai giochi. La Spagna ha riconosciuto lo Stato palestinese: questo ha permesso la visita del presidente dell’Autorità palestinese, ma non ha cambiato molto. Il governo di Giorgia Meloni è totalmente allineato con Netanyahu anche se questa non è la posizione tradizionale dell’Italia. La coalizione Nuovo Fronte Popolare ha mostrato i suoi limiti. Lei vuole ricostruire una sinistra socialdemocratica? Lo spazio politico c’è attraverso l’esplosione della maggioranza di Macron e l’eccessivo radicalismo di Mélenchon. Ma con maggioritario alle legislative, l’alleanza con gli ecologisti e persino con gli Insoumis rimane necessaria. Lo è meno per le presidenziali. Mélenchon vorrà essere candidato. La gauche socialista e socialdemocratica deve trovare un’altra incarnazione se vuole raggiungere il secondo turno. Argomenti francia libano hezbollah israele françois hollande Questo è un articolo a pagamento, ma oggi te lo regaliamo."
        },
        {
            "Title": "Pogba, squalifica ridotta dal Tas: la Juventus lo riavrà già a gennaio",
            "Source": "Repubblica",
            "Date": "2024-10-04",
            "Link": "https://www.repubblica.it/sport/calcio/serie-a/juventus/2024/10/04/news/pogba_tas_squalifica_ridotta_juventus_gennaio-423536350/",
            "Content": "Si avvicina il ritorno in campo di Pogba. Anche se manca ancora l'ufficialità, il Tas (Corte arbitrale dello Sport) avrebbe ridotto da 4 anni a 18 mesi la squalifica del centrocampista francese della Juventus, risultato positivo al testosterone dopo la sfida con l'Udinese del 20 agosto 2023. Pogba è stato squalificato lo scorso 11 settembre, ma ha sempre promesso di non arrendersi a quella che definiva un'ingiustizia. Il Tas ha accolto in parte il suo ricorso, riducendo a 18 mesi la squalifica e annullando la multa. Il calciatore è ancora sotto contratto con la Juventus, al minimo salariale, e potrà tornare ad allenarsi a gennaio per poi eventualmente tornare in campo a marzo. Una notizia ancora in attesa di conferma ma che potrebbe ridare nuovo slancio alla carriera del Polpo."
        },
        {
            "Title": "Vantaggi e sfide dell'IA nei servizi finanziari, Anasf: \"Processi più efficienti, ma ci sono rischi per la tutela dei clienti\"",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/obiettivo-capitale/news/2024/10/04/news/vantaggi_e_sfide_dell_ia_nei_servizi_finanziari_anasf_processi_piu_efficienti_ma_ci_sono_rischi_per_la_tutela_dei_client-423535600/",
            "Content": "La rivoluzione tech promossa dallo sviluppo dell'intelligenza artificiale ha attraversato anche il settore finanziario: queste applicazioni consentono di efficientare i processi operativi, automatizzando compiti ripetitivi, e liberando così energie e competenze per funzioni a maggior valore aggiunto e ad alto contenuto cognitivo; al contempo permettono di offrire servizi più personalizzati ai clienti, e contribuiscono a migliorare il processo decisionale grazie all'analisi di grandi quantità di dati. L'impiego di questa tecnologia non è però esente da rischi, dai possibili errori dell'IA nella raccolta delle informazioni e nel loro utilizzo fino all'ipotesi di impiego dell'intelligenza artificiale in operazioni fraudolente. Proprio per valutare i benefici, le sfide e i rischi della diffusione di questa tecnologia nel comparto dei servizi finanziari, la Commissione europea ha lanciato nel giugno scorso una consultazione, anche nell'ottica di completare il quadro normativo della strategia digitale Ue, avviato a marzo con l’approvazione dell’AI Act. L'organo comunitario ha chiesto ai partecipanti di evidenziare problemi e vantaggi legati all'adozione di questi sistemi, e l'Anasf ha inviato le proprie osservazioni. In particolare, l'Associazione nazionale consulenti finanziari ha individuato tra i principali aspetti positivi, l'ottimizzazione del tempo e delle risorse, la possibilità di utilizzare una grande quantità di dati, e di migliorare i processi di calcolo e le elaborazioni complesse; tuttavia ha sottolineato anche elementi negativi legati alla diffusione di queste applicazioni, come l'ipotesi \"che l’IA possa elaborare malware e trojan che possono fraudolentemente acquisire dati tutelati dalla privacy. L’IA conosce le metodiche utilizzate da diversi e noti antivirus e spesso è in grado di raggirarli\", si legge nel questionario. La consultazione servirà alla Commissione per redigere una relazione ed effettuare un'analisi su tendenze e problematiche relative all'adozione di queste tecnologie nei servizi finanziari. Come fa notare uno studio dell’Osservatorio Artificial Intelligence della School of Management del Politecnico di Milano, quello di \"Banche e Finanza\" è uno dei segmenti che in Italia si caratterizza per la spesa media in IA per azienda più alta, dietro a Telco-Media, Assicurazioni, ed Energy, Resource & Utility. Il report del Polimi sottolinea che nella Penisola il mercato dell'intelligenza artificiale è cresciuto del 52% nel 2023, raggiungendo i 760 milioni di euro, dopo che già nel 2022 aveva riportato un +32% rispetto all’anno precedente: in generale, ad investire di più sono le grandi imprese (con una quota del 90%) e i capitali sono indirizzati verso soluzioni di analisi e interpretazione testi per ricerca semantica, di classificazione, sintesi e spiegazione di documenti o agenti conversazionali tradizionali, mentre sono ancora limitati al 5% (38 milioni di euro) i progetti di IA generativa. La consultazione di Anasf Nella prima parte del questionario, l'Associazione risponde a domande generali sullo sviluppo dell'intelligenza artificiale, e chiarisce che prevede di utilizzare queste innovazioni per sostituire alcune mansioni gestionali e di sviluppare applicazioni per analizzare e produrre documenti funzionali alla ricerca. Inoltre, evidenzia che \"un aspetto negativo è la possibilità che l’IA sia indotta in errore dai dati esistenti, aspetto che rende non solo impossibile ma sconsigliabile sostituire l’umano, soprattutto nella trattazione di argomenti che richiedono conoscenza approfondita e capacità decisionale autonoma\". Più nel dettaglio, l'associazione sottolinea che è necessaria un'integrazione tra l'attività di consulenza finanziaria e l'intelligenza artificiale in quanto \"la gestione delle finanze personali e la pianificazione degli obiettivi di vita sono argomenti delicati, che richiedono una comprensione tecnica ed emotiva\". Proprio questa integrazione può portare alcuni vantaggi, tra cui l'erogazione di servizi maggiormente personalizzati ai clienti e l'efficientamento dei processi con l'automazione di funzioni ripetitive. In ogni caso l'associazione avverte che il rapporto fiduciario che si crea tra il professionista e il cliente, e su cui si basa il servizio di consulenza, non può essere replicato artificialmente: \"Quello che la tecnologia offre è talvolta un complemento, talaltra un supporto all’azione del professionista umano, che non può in alcun modo venire sostituita da un chatbot\". L'Anasf mette in chiaro anche i rischi per la tutela dei clienti con l'impiego dell'IA: \"La possibilità di errori nella raccolta di informazioni nell’ambito dell’automazione; il fatto che i dispositivi automatizzati possano spingere gli investitori a inserire dati e informazioni in modo precipitoso, con conseguenti violazioni della legge sulla privacy e vendita di prodotti e servizi non adeguati; la possibilità di una 'auto-profilazione' incoerente da parte del cliente; pubblicità fuorviante, volta a promuovere i servizi automatizzati; l’utilizzo di dati personali per scopi diversi da quelli previsti dal contratto\". A questi si aggiungono altri rischi e sfide: la vulnerabilità dei sistemi di IA ad attacchi hacker; ancora, la mancanza di un adeguamento coerente delle applicazioni digitali ai requisiti stringenti della normativa finanziaria; e infine l'incertezza giuridica sull'assunzione di responsabilità in caso di danni generati dal malfunzionamento delle applicazioni. Infine sono due i casi d'uso ad alto rischio per il settore finanziario stabiliti dall'AI Act: in primo luogo, i sistemi di IA per analizzare il merito di credito di persone fisiche o stabilire il loro punteggio di credito; e poi sistemi di intelligenza artificiale per la valutazione del rischio e la determinazione dei prezzi in relazione a persone fisiche nel caso di assicurazioni sulla vita e sulla salute. In riferimento a questi casi d'uso, l'Anasf ritiene utili un'ulteriore guida personalizzata per il comparto sui requisiti specifici della legge sull'IA e ulteriori orientamenti volti a chiarire le aspettative di vigilanza sulle possibili casistiche."
        },
        {
            "Title": "Non solo competenze: negli investimenti spicca chi segue un metodo e resiste alle emozioni",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/obiettivo-capitale/mercati/2024/10/04/news/non_solo_competenze_negli_investimenti_spicca_chi_segue_un_metodo_e_resiste_alle_emozioni-423535053/",
            "Content": "“Kobe Bryant è un caso esemplare per tutti, in quanto è stato per anni il migliore cestista al mondo non solo per il suo talento, ma anche per la dedizione nell’allenare quotidianamente le abilità innate”. Nicola Ardente, vicepresidente di Efpa Italia, fondazione che si occupa di certificazione della consulenza finanziaria, usa queste parole per spiegare l’importanza della finanza comportamentale, “che dovrebbe diventare patrimonio di ogni consulente finanziario affinché lo stesso possa trasmettere poi quanto acquisto ai propri clienti”. L’importanza della certificazione Efpa Italia si è riunita al Teatro del Maggio Musicale Fiorentino per fare il punto sull’evoluzione della professione di consulente finanziario e sull’importanza delle certificazioni, ottenute fin qui da 11.500 consulenti finanziari. “Ancora oggi vi è poca conoscenza da parte dei risparmiatori del valore di queste ultime, ma la situazione è in continuo miglioramento”, ha spiegato Ardente, raggiunto a margine dell’evento. “E’ fondamentale che si faccia un lavoro di informazione in merito perché la qualità della consulenza professionale è cruciale per aiutare i risparmiatori a fare scelte meditate, in linea con i propri obiettivi e la propria propensione al rischio, senza farsi condizionare dalle incognite di breve, che sono insite in qualsiasi investimento”. ‘Wisiati: finanza tra realtà e profezia’ è il titolo scelto per questa edizione dell’Efpa Meeting, che fa riferimento all’acronimo (‘What you see is all there is’) ideato da Daniel Kahneman, lo psicologo israeliano che ricevette il premio Nobel per l'economia nel 2002, considerato il padre della finanza comportamentale grazie alle sue scoperte riguardanti la presa di decisione in condizioni di incertezza. Il riferimento è alla consapevolezza che la realtà non è solo quella che abbiamo davanti ai nostri occhi, considerato che per forza di cose la nostra prospettiva in un dato momento non potrà che essere parziale, dato che giudichiamo e prendiamo le nostre decisioni con i dati che abbiamo a disposizione. Nicola Ardente, vicepresidente di Efpa Italia La chiave dell’aggiornamento continuo “Oggi la sfida principale per non perdere le opportunità che si presentano sul fronte degli investimenti è riuscire a vedere al di là di ciò che appare. Negli ultimi anni vi sono stati numerosi fenomeni dirompenti per i mercati finanziari, eppure molte delle asset class e delle geografie hanno toccato nuovi record”, ha aggiunto il rappresentante legale di Efpa. “L’aggiornamento continuo è, dunque, una strada obbligata per tenerci aggiornati non solo sulle competenze, ma anche sulle questioni di finanza comportamentale”, è la conclusione."
        },
        {
            "Title": "Bologna celebra Antonio Ligabue con ‘La grande mostra’",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/osserva-viaggi/2024/10/04/news/bologna_celebra_antonio_ligabue_con__la_grande_mostra_-423535467/",
            "Content": "Tigri, leoni e galli oltre alla natura e agli autoritratti. Lo spettacolare mondo di Antonio Ligabue anima fino al prossimo 30 marzo le sale di Palazzo Albergati con un’antologica. Curata da Francesco Negri e Francesca Villanti 'Antonio Ligabue. La grande mostra ripercorre la vita del pittore di origini svizzere esponendo più di 100 opere - molte delle quali inedite - e un album di disegni. Nato a Zurigo nel 1889, fin dall’adolescenza l'artista manifesta problemi psichiatrici che lo portano a un primo internamento. Nel 1919 viene espulso dal paese natale in seguito ad una denuncia per aggressione presentata da parte della madre affidataria. Nell’agosto dello stesso anno si trasferisce a Gualtieri, in provincia di Reggio Emilia, luogo d'origine del padre, dove risiederà fino alla morte. Incline alla collera e spesso incompreso da parte degli artisti contemporanei, Ligabue dipinge per dare sfogo al suo disagio esistenziale e trovare un po’ di serenità. Lungo le rive del Po, Ligabue raggiunge la dimensione pittorica di espressionista tragico dalla sensibilità viscerale grazie ad una straordinaria visionarietà unita ad un'innata capacità di trasfigurazione. I primi riconoscimenti di critica e di pubblico arrivano alla fine degli anni ’40, dopo una travagliata vicenda biografica dominata dalla solitudine e dall’emarginazione. Il percorso espositivo è articolato in tre sezioni corrispondenti ai convenzionali periodi nei quali è suddivisa l’opera del pittore. L’allestimento segue uno sviluppo cronologico narrando le diverse tappe dell’evoluzione dell’artista. Nel primo periodo ritroviamo opere consacrate al tema della vita agreste e degli animali feroci, rappresentati con una certa ingenuità tecnica e coloristica. In composizioni come ‘La corrida’ Ligabue pone l’accento sulla sofferenza dell’animale causata dalla crudeltà degli uomini. A seguire il secondo periodo, caratterizzato da pitture più complesse dai toni più caldi. Attorno agli anni ’40 il pittore indaga la propria immagine in maniera ossessiva fino a realizzare 123 autoritratti che testimoniano l’esigenza di rendersi visibile al resto del mondo. L’ultimo periodo, considerato il più prolifico, vede un segno più marcato nella definizione delle figure e una tavolozza che si arricchisce di colori. È il caso, per esempio, di ‘Circo all’aperto’, ‘Castelli svizzeri’, ‘Crocifissione’ e del rarissimo pastello a tecnica mista ‘Leopardo e antilope e indigeno’. La mostra è accompagnata da un catalogo edito da Moebius, arricchito da un saggio del regista Giorgio Diritti e un’analisi di Francesca Romana Morelli sul rapporto tra Ligabue e Renato Marino Mazzacurati. Prodotta e organizzata da Arthemisia in collaborazione con Comune di Gualtieri e Fondazione Museo Antonio Ligabue, l’iniziativa vede come special partner Ricola e in qualità di mobility partner Frecciarossa."
        },
        {
            "Title": "Venezia, fermato al porto con 14 lingotti d'oro in valigia",
            "Source": "Repubblica",
            "Date": "2024-10-04",
            "Link": "https://www.repubblica.it/cronaca/2024/10/04/news/lingotti_oro_valigia_venezia-423535204/",
            "Content": "Oro in valigia. I funzionari della Agenzia delle Dogane e dei Monopoli e la guardia di finanza di Venezia hanno scoperto e sequestrato 14 lingotti, trasportati nel bagaglio di un cittadino tedesco sbarcato da una nave proveniente dalla Grecia al molo di Fusina. Il turista non ha dichiarato l'oro, del peso complessivo di 825,4 grammi e del valore di poco inferiore ai 50mila euro. La legge 7 del 2000 prevede l'obbligo di dichiarare tutte le operazioni o i trasferimenti all'estero di oro del valore di oltre12mila euro. L'operazione antifrode è stata condotta anche allo scopo di prevenire possibili ipotesi di riciclaggio di denaro."
        },
        {
            "Title": "L’Eroica, il ciclismo d’altri tempi nel giorno dei 100 anni della radio",
            "Source": "Repubblica",
            "Date": "2024-10-04",
            "Link": "https://www.repubblica.it/sport/ciclismo/2024/10/04/news/eroica_ciclismo_100_anni_radio-423536086/",
            "Content": "“Un uomo solo è al comando, la sua maglia è biancoceleste: il suo nome è Fausto Coppi”. La frase è talmente famosa da essere diventata un modo di dire. Durante il Giro d’Italia del 1949 uscì dalle radio attorno alle quali milioni di italiani seguivano e immaginavano le gesta dei loro eroi in bicicletta. D’altra parte fin dal suo esordio la radio fu subito musica ma anche tanto sport, specialmente ciclismo. Tantissimo ciclismo. Il ciclismo epico che si correva sulle strade bianche, tra la polvere, con una intera popolazione “seduta in cima a un paracarro” ad aspettare. La radio e il ciclismo eroico Sono esattamente le strade bianche dell’Eroica, tra il Chianti e la Val d’Orcia, che quest’anno va in scena nel centenario della prima trasmissione radio in Italia, il 6 ottobre 1924. Non ci poteva essere congiunzione migliore. Sabato 5 e domenica 6 ottobre c’è l’appuntamento ciclistico ormai – si può dire – più noto al mondo. E’ alla sua 26 edizione, con una organizzazione ben più complessa del manipolo di appassionati che si dettero appuntamento nel 1997 su una idea - pazza e affascinante - di Giancarlo Brocci: costruire il Parco Ciclistico del Chianti, aggiungere l’offerta sportiva ad un territorio già tanto ricco di valori per viverlo tutto l’anno, ma in particolar modo il primo week di ottobre, su biciclette vecchie, indossando maglie di lana, pedalando sulle strade bianche come i ciclisti dei primi decenni del secolo scorso. Sono passati 26 anni ed è diventato un grande evento. Ma, dice Brocci, è cresciuta, non è cambiata: “L'Eroica non sarà mai un piacevole amarcord, un cinema in bianco e nero cui abbiamo restituito i colori al computer. C'è da prepararsi, in bici non si inventa niente, ciclismo è stile e scuola di vita di per sé. Poi c'è l'effetto \"rara umanità \", il ritrovarsi fra gente bella e rendersi conto che rispetto, educazione e sorriso migliorano la vita”. Oltre 200 km, metà dei quali sullo sterrato Questi 205 chilometri di strade per metà bianche (ma tenute con cura) che si snodano dal Chianti senese, alla Val d’Arbia, alla Val d’Orcia, fino a Montalcino (e ritorno) sono diventati il sogno segreto nel cassetto degli appassionati delle due ruote in tutto il mondo. Per cimentarsi su un tracciato che evoca le foto in bianco e nero dei Giri d’Italia con i campioni coperti di polvere, che da queste strade passavano (ma ora anche della grande classica mondiale Strade Bianche). Percorreranno un anello che ha come punti estremi Radda in Chianti e Montalcino, attraversando Gaiole (il ritrovo), Castelnuovo Berardenga, Asciano, Pianella e Siena. Si passa dai paesaggi del Chianti alla zona più aspra di Montalcino, alle Crete senesi, Buonconvento. Per ritornare a borghi, vigne castelli e poggi fino a Gaiole. Ma anche 4 percorsi alternativi più brevi Ma c’è la possibilità di quattro percorsi più brevi. Tutto scandito da punti di ristoro trasformati in un trionfo della cucina toscana (c’è anche la ribollita e la pappa al pomodoro) dove non si passa di corsa per un “rifornimento”, ma ci si siede in compagnia a mangiare. In qualcuno degli scenari paesaggistici tra i più belli e famosi del mondo. E così la “malattia” dell’agonismo fine a se stesso è sconfitta. Gli organizzatori lo ripetono come un mantra da un quarto di secolo: “Nelle classifiche finali il primo ha sempre un cognome che inizia con la A e l’ultimo con la Z”. C’è una piccola storia che riassume tutto. La racconta il proprietario di un agriturismo di Pieve a Salti dove c’è il punto di ristoro di metà percorso: “In uno degli scorsi anni il terzo ad arrivare è stato un ciclista tedesco, fortissimo. Si è guardato intorno, di fronte c’era Montalcino in una luce bellissima. E’ sceso dalla bici, ha chiesto una ribollita ed è rimasto lì a lungo, seduto tranquillamente a mangiare. Alla gara avrebbe pensato poi…”. 9000 ciclisti da 52 paesi Quest’anno ci saranno circa 9000 ciclisti da ben cinquantadue Paesi: In ordine di numero di iscritti: Italia, Germania, Svizzera, Regno Unito, Francia, Austria, Polonia, Stati Uniti, Belgio, Paesi Bassi, Repubblica Ceca, Spagna, Canada, Ungheria, Australia, Inghilterra, Svezia, Brasile, Lussemburgo, Irlanda, Slovenia, Danimarca, Romania, Norvegia, Monaco, Gracia, Emirati Arabi Uniti, Finlandia, Malta, Portogallo, Croazia, Estonia, San Marino, Serbia, Russia, Messico, Scozia, Bulgaria, Nuova Zelanda, Isole Cayman, Uruguay, Galles, Liechtenstein, Slovacchia, Swaziland, Giappone, Albania, Sudafrica, Lettonia, Lituania, Panama, Qatar. Nessun continente è escluso. Poco più delle metà sono italiani, di ogni provincia, ma più di 1500 sono i tedeschi al via, quasi 400 dalla Svizzera, 300 gli inglesi e quasi 200 gli statunitensi. Poi, tutti gli altri Paesi. Mano alla calcolatrice e viene fuori che L’Eroica diventa sempre più meta per vivere la Toscana come un bel viaggio in Italia da oltre confine. Infatti il 42% degli iscritti viene dall’estero, il 13% sono donne, tradotto in numero: quasi 1200. Il più giovane tra gli uomini, in questo caso i ragazzi, è Giorgio, da Roma, iscritto al percorso più corto, la Passeggiata nella Valle del Chianti. Il più giovane straniero è Jan, e viene dalla città di Tulce, in Polonia. La più giovane italiana iscritta è Ludovica, quattordicenne di Siena mentre dall’estero c’è una tredicenne in arrivo da Londra (ma si chiama Anna e sulla sua orgini ci sono pochi dubbi). Rovesciando l’elenco iscritti troviamo Emilio, 84enne che arriva da Firenze. Da Strasburgo arriva il meno giovane straniero, l’82 enne Louis. Tra le donne la meno giovane italiana iscritta è Luciana di Milano, la straniera Petra, da Francoforte. E raccontiamo i percorsi di questa grande festa della bici che è già iniziata mercoledì con tante manifestazioni, incontri e l’ormai famoso “mercato di bici, ricambi e abbigliamenti d’epoca” a Gaiole in Chianti. Solo una parte dei novemila iscritti prenderà il via prima dell’alba di sabato 5 dal Gaiole per farvi ritorno dopo 209 chilometri. Gli altri si distribuiranno sul percorso medio “Crete senesi” di 132, e domenica 6 sui percorsi “Cento anni di Radio” (106), “Gallo Nero” (81), “Valle del Chianti” (46). Per chi volesse anche solo annusare il profumo d’Eroica ci sarà una lunga diretta televisiva. Domenica 6 ottobre la Rai trasmetterà le immagini in diretta prima su RAI 3, dalle ore 9.00 alle ore 9.40, poi su RaiSport, dalle ore 9.40 alle ore 12.00. Ma ci saranno anche gli inviati di Radio1 e Isoradio per festeggiare insieme i 100 anni della Radio italiana. Ricordate? “Un uomo solo è al comando…”."
        },
        {
            "Title": "Padel, l’Italia a un passo dai 10 mila campi",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vari/2024/10/04/news/padel_l_italia_a_un_passo_dai_10_mila_campi-423536150/",
            "Content": "C’è solo la Spagna davanti all’Italia nel padel. Lo assicura il FIP World Padel Report 2024, considerato la \"Bibbia\" del padel dalla International Padel Federation, evidenziando il nostro Paese come seconda forza al mondo, dopo la Spagna, per numero di strutture, campi, giocatori e appassionati di padel. Carlo Ferrara, responsabile del FIP Research & Data Analysis, segnala che il Paese si avvicina rapidamente ai 10 mila campi: lo scorso giugno se ne contavano 9.300, mentre tre mesi dopo sono saliti a 9.500, con oltre 1,5 milioni di praticanti tra amatori e agonisti. Roma è riconosciuta come la culla del padel in Italia, e pazienza se strutture quasi pionieristiche sono segnalate a Vicenza addirittura nel 1991. Il primo campo della Capitale è nato nel 2004 al Circolo Canottieri Aniene. Nel 2013 in Italia c'erano appena 20 campi, ma dal 2015 la crescita è stata esponenziale, con un boom a partire dal 2019. Oggi a Roma ci sono oltre 300 mila praticanti e quasi 500 mila follower sui social, a dimostrazione della passione per questo sport. Il Lazio resta la regione leader, attualmente ospita la Mediolanum Padel Cup a Roma, un torneo con un montepremi tra i più alti d'Italia (15mila euro), attirando numerosi atleti di spicco come Giulio Graziotti, Chiara Pappacena e Giorgia Marchetti, insieme a giovani talenti come Alessandro Pirrotta e Matteo Sargolini. Con 590 club e 1.950 campi, il Lazio è seguito da Lombardia e Sicilia. Solo a Roma e provincia si contano 1.513 campi distribuiti su 410 strutture."
        },
        {
            "Title": "L’ex bestia di Satana Mario Maccione apre uno sportello di ascolto. L’ira dei parenti delle vittime: “È pericoloso e lucra sul nostro dolore”",
            "Source": "Repubblica",
            "Date": "2024-10-04",
            "Link": "https://www.repubblica.it/cronaca/2024/10/04/news/maccione_bestie_satana_sportello_ascolto-423535662/",
            "Content": "“Sento di poter aiutare gli altri”. Così l’ex bestia di Satana Mario Maccione, oggi 43 anni, commenta la sua decisione di aprire uno sportello di ascolto per chiunque si senta in difficoltà. Senza sostituire i professionisti, sottolinea lui. A rivelarlo è il settimanale Giallo. Tra le bestie di Satana, Maccione era il più giovane. Aveva appena 16 anni. Era conosciuto come “Ferocity” ed era il medium del gruppo, incaricato di mettersi in contatto con entità sovrannaturali. La setta venne condannata negli anni ‘90 per 3 omicidi e per un’induzione al suicidio nella provincia di Varese. Maccione fu condannato a 19 anni e mezzo ed è uscito di galera dopo averne scontati 13. La nuova iniziativa di “Ferocity” ha scatenato l’ira dei parenti delle vittime. “Il lupo perde il pelo ma non il vizio”, ha commentato Michele Tollis, padre di Fabio, il 19enne ucciso insieme alla coetanea Chiara Marino. “Ma tutto ciò ora mi sembra assurdo, se non pericoloso, come pericoloso è quel personaggio” ha aggiunto. Alle voci si è unita anche Annalia, madre di Christian Frigerio, operaio di 23 anni scomparso nel 1996 e mai più ritrovato. La madre afferma che il giovane conoscesse le bestie di Satana. Ora sullo sportello aperto da Maccione commenta: “Ho pensato che voglia lucrare sul nostro dolore”."
        },
        {
            "Title": "Pogacar, esordio in maglia iridata al Giro dell’Emilia. E la sua UAE insegue un record storico",
            "Source": "Repubblica",
            "Date": "2024-10-04",
            "Link": "https://www.repubblica.it/sport/ciclismo/2024/10/04/news/pogacar_giro_emilia_maglia_iridata_uae_record_storico-423536345/",
            "Content": "Ad appena sei giorni dal Mondiale, il Giro dell’Emilia si configura come una sorta di rivincita della prova iridata. Saranno ancora di fronte i due principali protagonisti di Zurigo, Tadej Pogacar e Remco Evenepoel. Il fuoriclasse sloveno è all’esordio in maglia iridata. Il belga, campione del mondo a cronometro, cercherà di rendergli la vita dura, anche se c’è il fresco precedente del Tour, sulla salita di San Luca, a far pendere la bilancia a favore di Tadej: nella seconda tappa della Grande Boucle, che nel finale prevedeva la doppia scalata della collina del Santuario caro ai bolognesi, Pogacar e Vingegaard staccarono di ruota Evenepoel e Roglic (anche Primoz sarà al via dell’Emilia). Visualizza questo post su Instagram Un post condiviso da UAE Team Emirates (@uae_team_emirates) Un grande spettacolo si annuncia, comunque, nei 215 km con partenza da Vignola: 3300 i metri di dislivello complessivo. Pogacar parte con gli ovvi favori del pronostico ed è la grande attrazione di questi finale di stagione per lui tutto italiano: l’8 ottobre sarà alla Tre Valli Varesine, il 12 al Lombardia. In questo finale di stagione la sua UAE Emirates proverà a battere un record storico, quello dei successi stagionali: nel 2009 la Columbia di Cavendish e Greipel toccò quota 85. La squadra di Pogacar è al momento a quota 77 e ha ancora molte possibilità, grazie al suo capitano e non solo, di arrotondare un bottino stupefacente. La Lidl-Trek, seconda in questa classifica, è a quota 42, a 33 la Soudal. Visualizza questo post su Instagram Un post condiviso da Giro dell'Emilia Granarolo (@girodellemilia) Il percorso Per la prima volta nella sua storia, la corsa organizzata dal Gs Emilia prenderà il via da Vignola. Sono previsti due Gran Premi della Montagna: a Zocca (al km 80,3) e a Grizzana Morandi (al km 113,8,4). Il circuito finale (9 km con pendenze fino al 18%) prevede quattro giri e comprende le cinque risalite verso il santuario di San Luca. I favoriti e i recordmen Per quanto sembri incredibile, Pogacar non ha mai vinto il Giro dell’Emilia nelle precedenti tre partecipazioni. Nel 2021 si ritirò, nel 2022 fu secondo dietro Enric Mas. Secondo anche un anno fa dietro Primoz Roglic, che invece ha vinto la corsa in tre occasioni. Evenepoel è arrivato 5° nel 2021. Primatista di vittorie della corsa è Costante Girardengo, vincitore nel 1918, nel 1919, nel 1921, nel 1922 e nel 1925. Alle sue spalle, un gruppo di tre atleti formato da Fausto Coppi, Gianni Motta, Davide Cassani e dello stesso Roglic. L'ultimo italiano a salire sul gradino più alto del podio è stato Alessandro De Marchi, nel 2018. Le favorite della gara femminile Doppio San Luca, intervallato dal Monte Albano, per la corsa femminile (114 km totali, arrivo intorno alle 14.45). Al via come favorite Elisa Longo Borghini, bronzo a Zurigo nella prova in linea, la campionessa olimpica della Madison Vittoria Guazzini, la vincitrice 2023 Cecilie Ludwig, la francese Kerbaol, l’olandese Roijakkers, la spagnola Mavi Garcia e la slovena Urska Zigart."
        },
        {
            "Title": "Sinner in campo a Shanghai per blindare il numero 1",
            "Source": "Repubblica",
            "Date": "2024-10-04",
            "Link": "https://www.repubblica.it/sport/tennis/2024/10/04/news/sinner_atp_shanghai_orario_dove_vedere_tv-423535268/",
            "Content": "Ha avuto due giorni di riposo ma già domani, sabato 5 ottobre, Jannik Sinner tornerà in campo per andare all’assalto del torneo di Shanghai, penultimo Masters 1000 della stagione. L’altoatesino, reduce dalla finale persa 7-6 al terzo con Alcaraz nell’Atp 500 di Pechino, ha l’occasione di incamerare altri punti preziosi per difendere il trono della classifica mondiale visto che lo scorso anno fu estromesso negli ottavi da Shelton. Morta Lea Pericoli, addio alla signora del tennis italiano Sinner in campo a Shanghai per blindare il numero 1 Matteo Berrettini vince a Shanghai Sinner perde a Pechino la finale con Alcaraz Alcaraz difende Sinner: “Spero che Jannik superi tutto” Sinner e il ricorso Wada: “Resto ancora sorpreso” Sinner ha parlato alla vigilia dell’esordio nel torneo tornando sulla vicenda del ricorso Wada per il caso Clostebol: “Dell'appello avevo già parlato a Pechino, sono sorpreso ma mi aspettavo che poteva accadere una cosa simile. E' andata così e resto ancora sorpreso ma continuerò a collaborare come fatto prima” ha detto il 23enne azzurro. “Le tre udienze che ho sostenuto sono state tutte in mio favore e resto fiducioso che tutto si risolverà per il meglio, un esito diverso mi lascerebbe ancor più sorpreso. Non è una situazione in cui mi senta a mio agio, non c'è dubbio, credevo fosse tutto finito e invece non è così e non è facile\". Sinner ha mostrato soddisfazione per un'annata in cui \"sento di aver fatto grandi passi avanti ma che non mi ha cambiato come persona, continuo a circondarmi con delle ottime persone che ogni giorno mi sostengono e questo significa moltissimo per me. Mi sento in ottima posizione e il prossimo anno, se dovessi ricevere la stessa domanda, spero di poter rispondere ancora così\". Jannik Sinner Se vince a Shanghai è certo di restare n. 1 a fine 2024 Proprio al termine del Masters a Shanghai, Sinner potrebbe già conquistare l’aritmetica certezza di finire il 2024 al n. 1. Attualmente ha 4000 punti di vantaggio (10930 contro 6930) sul n. 2, Alcaraz, e se dovesse mantenerne almeno 3500 di margine domenica 13 ottobre sarebbe irraggiungibile per chiunque, visto che, sulla carta, è il massimo punteggio ottenibile vincendo i tornei delle 5 settimane restanti. Per centrare l’obiettivo in anticipo Sinner dovrebbe vincere il titolo a Shanghai e sperare che Alcaraz non raggiunga le semifinali (dove, tra l’altro, si ritroverebbero di fronte visto che sono dalla stessa parte del tabellone, ndr). Basterà anche meno se Alcaraz uscirà entro i quarti Basterà anche meno nel caso in cui lo spagnolo non chieda una wild card ad Almaty, Stoccolma o Anversa che sono i 3 tornei in programma la settimana dopo Shanghai. I tal caso all’azzurro basterebbero 3.250 punti di vantaggio domenica 13. Affinché si concretizzi questa seconda ipotesi, a Sinner basterebbe centrare la finale con Alcaraz eliminato al massimo nei quarti. Alcaraz e Sinner Sinner, esordio a Shanghai contro Daniel Sinner, che entrerà in scena direttamente al secondo turno, esordirà domani (secondo match sul Centrale di un programma al via alle 6.30 del mattino in Italia) contro il 31enne giapponese Taro Daniel che ha già affrontato e battuto una volta (6-4, 1-6, 6-3, 6-1), nei 16esimi degli Australian Open 2022. Daniel, sceso al n. 93, non dovrebbe rappresentare un ostacolo particolarmente probante per l’altoatesino visto che non è in gran forma (appena 5 vittorie e 12 sconfitte negli ultimi 3 mesi, ndr). Le difficoltà per il n. 1 arriveranno più avanti quando dovrebbe incontrare, di nuovo negli ottavi come nel 2023, Shelton e poi, se tutto andrà come da previsioni, prima Medvedev e poi Alcaraz. Sinner perde a Pechino la finale con Alcaraz: “Ma guardo avanti, ci rivediamo presto” dal nostro corrispondente Gianluca Modolo 02 Ottobre 2024 Dove vedere il torneo di Shanghai in tv Il Masters 1000 di Shanghai è trasmesso in diretta in esclusiva da Sky, su Sky Sport Uno (canale 201) e Sky Sport Tennis (canale 203). In alternativa è visibile in su SkyGo e Now."
        },
        {
            "Title": "Così la casa è diventata riflesso dell’identità personale",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/mercati/2024/10/04/news/cosi_la_casa_e_diventata_riflesso_dell_identita_personale-423535413/",
            "Content": "Il riflesso dell’identità personale. Fotografa così la casa, Donatella Caprioglio, psicologa dell’abitare, alla luce delle grandi trasformazioni che hanno interessato la società nel corso degli ultimi anni. Cambiamento culturale in atto L’esperta ha preso parte alla presentazione di Milano Home, seconda edizione della manifestazione organizzata da Fiera Milano, in collaborazione con Ge.fi, in programma dal 23 al 26 gennaio 2025 (a FieraMilano-Rho). Una piattaforma di networking e confronto del settore casa, che mette al centro le eccellenze produttive e i protagonisti di un dettaglio specializzato, in cerca di nuove modalità per continuare a essere un punto di riferimento per il consumatore finale. Dalla presentazione è emerso che negli ultimi lustri, il settore del “mondo casa” ha subito una trasformazione radicale, guidata da un consumo focalizzato sui volumi, portando a una globalizzazione evidente. Tuttavia, oggi si intravede una nuova direzione, segnata da una generazione che cerca qualcosa di diverso: le persone sono tornate al centro, non più ridotte al ruolo di semplici consumatori. L’ambiente dell’abitare come riflesso dei valori In questo contesto, la casa non è solo un luogo fisico, ma il corpo della persona, dove gli oggetti raccontano affetti e legami. Parlare di sé può essere difficile, ma raccontare la propria casa diventa un modo semplice e profondo per esprimere chi siamo. Nel corso della presentazione, Emanuele Guido, direttore di Milano Home, ha sottolineato il valore della manifattura, delle filiere produttive e dell'importanza della progettualità. Conoscere i materiali e i processi che danno vita ai prodotti è fondamentale e Milano Home ambisce a non essere solo una vetrina espositiva, bensì una piattaforma di scambio e formazione, un punto di riferimento per professionisti e operatori del settore. Gli oggetti, come ha concluso, non sono solo beni materiali. Le dimensioni del mercato La presentazione della manifestazione è stata l’occasione per fare il punto sul comparto casa, che lo scorso anno ha registrato esportazioni per oltre 2,6 miliardi di euro (dati Expoplanning), confermandosi un’eccellenza del made in Italy nel mondo. Dal lato dell’offerta, è il negozio a emergere come l’hub di relazione tra tutti gli operatori della filiera: produttori industriali, artigianali, designer, distributori e cliente finale. Un comparto, quello del commercio al dettaglio, che in Italia è rappresentato da 38 mila punti di vendita che trattano almeno uno dei prodotti per la decorazione della casa (complemento d'arredo, tavola, cucina, decorazione, tessile, fragranze, regalo, decorazione floreale), impiega circa 100 mila persone e genera un fatturato di 16 miliardi e mezzo. Il valore sociale ed economico dei negozi di prossimità Da una ricerca di Confcommercio e Swg emerge che gli italiani vogliono vivere nei quartieri dove ci sono più esercizi di prossimità, perché questi ultimi rafforzano le comunità (per il 64% degli intervistati), fanno sentire più sicure le persone (57%) e accrescono il valore delle abitazioni (fino al 26% in più). La chiusura dei negozi preoccupa e intristisce i cittadini, soprattutto al Nord e nelle città di medie dimensioni, che percepiscono chiaramente quali tipologie merceologiche sono a maggiore rischio. La presenza dei negozi guida anche le preferenze insediative dei cittadini: per l’88%, infatti, è determinante nella scelta del quartiere nel quale vivere, mentre solo una persona su dieci preferisce vivere in una zona esclusivamente residenziale, senza servizi di prossimità. Alle attività economiche di prossimità viene anche riconosciuto un alto valore sociale: per quasi i due terzi degli intervistati (64%), rappresentano soprattutto un’occasione di incontro che rafforza l’appartenenza alla comunità, ma anche un servizio attento alle persone fragili (59%). Focus sui buyer internazionali A Milano Home saranno presenti buyer internazionali provenienti da Nord America, Asia, Paesi del Golfo ed Europa interessati alla produzione italiana di qualità, selezionati grazie a un’attività di scouting dei brand ambassador di Milano Home, la rete di professionisti del settore e agenti dei brand più iconici del design, residenti nei Paesi più importanti per l’export del prodotto italiano. L’evento prevede anche un ampio calendario di momenti formativi e di approfondimento: espositori e visitatori avranno l'opportunità di partecipare a oltre 80 ore di formazione in quattro giorni. Milano Home si sviluppa attraverso quattro padiglioni, ognuno dedicato a un universo di idee e innovazioni dedicate agli oggetti, alle decorazioni, ai tessili, alle fragranze, che danno personalità alla casa: Elements celebra l'eccellenza nell'home décor; Vibes propone tendenze di stile per i punti vendita; Mood è lo spazio in cui il design esprime creatività e lifestyle, con oggetti che unici gli ambienti abitativi; infine Taste è dedicato all'arte della tavola, offrendo prodotti per la cucina e la convivialità."
        },
        {
            "Title": "La ricerca: solo un italiano su quattro fa sport. La sedentarietà nel mondo costa 520 miliardi l’anno",
            "Source": "Repubblica",
            "Date": "2024-10-04",
            "Link": "https://www.repubblica.it/sport/2024/10/04/news/ricerca_solo_un_italiano_su_quattro_fa_sport-423535560/",
            "Content": "MILANO - In Italia il 33,7 percento delle persone non fa alcun tipo di attività fisica. Il 31,7 ne fa poca. Il 10,9 si allena, ma in modo sporadico. E solo il 23,5 – meno di una persona su quattro – fa attività fisica in modo regolare. Sono i dati presentati a Milano da Giorgio Leo e Vito Stolfi, animatori di Show Care, organizzazione di volontariato attiva nel campo del fitness che promuove, fra l’altro, campagne di riabilitazione e allenamenti gratuiti per i pazienti oncologici. “Il nostro obiettivo è far sì che la salute diventi una priorità, diffondendo stili di vita attivi per liberare quante più persone dalla trappola della sedentarietà. Significa prendersi cura anche di chi ci sta vicino, della società, e perfino dello Stato, riducendo l’impatto sulle spese sanitarie”, ha detto Stolfi dal palco del teatro Lirico Giorgio Gaber, per la terza edizione dello Spettacolo della salute, organizzato in collaborazione, fra l’altra, con le aziende GetFit e TechnoGym. La sedentarietà costa 500 miliardi La fascia di età in cui in Italia si fa più sport coincide con le scuole medie inferiori: fra gli 11 e i 14 anni, il 45,7 per cento degli italiani pratica almeno uno sport. Il dato crolla fra gli over 60, con appena l’11,1 per cento della popolazione fisicamente attiva. Poco più della metà dei coetanei che si allenano nel nord Europa. Ma il problema della sedentarietà è globale, come sottolineato dalla relazione presentata da Giorgio Leo: “Due terzi della popolazione adulta a livello globale non fa la quantità di esercizio fisico raccomandato dalle linee guida dell’Organizzazione mondiale della sanità. L’inattività per il periodo 2020-2030 nel mondo costerà oltre 520 miliardi di dollari in sole cure mediche. Le principali patologie croniche correlate all’insufficiente attività fisica sono: demenza, cancro, ipertensione e diabete”. Fra i finanziatori di Show Care, l’ex portiere di calcio Francesco Toldo."
        },
        {
            "Title": "Il M5S compie 15 anni, gli auguri di Conte: “Non invecchiamo mai”. E Patuanelli attacca Grillo: “Non capisce la nostra comunità”",
            "Source": "Repubblica",
            "Date": "2024-10-04",
            "Link": "https://www.repubblica.it/politica/2024/10/04/news/movimento_5_stelle_compleanno_15_anni_conte_auguri-423535210/",
            "Content": "\"Oggi il M5S compie 15 anni e l'augurio va ad ognuno di voi, di noi, innovatori”. Con un video di quasi 5 minuti, il presidente del Movimento, Giuseppe Conte, fa gli auguri al Movimento e “a chi c'è sempre stato, a chi è rimasto, a chi si è aggiunto a chi anche questa estate non si è risparmiato, portando avanti le nostre battaglie per raccogliere le firme contro l'autonomia differenziata e a favore del salario minimo. Voglio fare gli auguri a tutti noi e credo che il modo più bello di festeggiare le nostre idee sia quello di presentarsi ancora oggi come gli innovatori. Il Movimento non deve invecchiare mai, dobbiamo sempre riscoprirsi e rinnovarsi. Mi riferisco anche al processo costituente, siamo i primi in Europa a fare una cosa del genere, un esperimento totale di democrazia diretta. Senza il vostro impegno non ci sarebbe nessuna speranza di cambiamento di questo Paese, ecco perché il Movimento serve oggi più che mai\", continua il leader nel video pubblicato sui suoi canali social. Un compleanno che arriva in un momento molto delicato per il Movimento scosso dallo scontro tra il presidente e il fondatore Beppe Grillo. Ma delicato anche per la frattura nel campo largo, l’intesa con Schlein sfasciata proprio da Conte. Clima, famiglie, sanità, i temi toccati dall’ex premier nel video di auguri. “C'è un attacco ai presidi anticorruzione, si costruiscono normative per tutelare potenti, politici, colletti bianchi. Si tagliano sostegni al reddito anche per famiglie con disabili e anziani, bambini. Di fronte alle catastrofi naturali c'è una reazione della politica che anziché rafforzare gli interventi a difesa dell'ambiente vuole tassare imprese e adesso anche case private. Si stanno tagliando investimenti nella sanità più che mai necessari, dopo che avevamo riportato gli investimenti ai livelli europei con il nostro governo. Noi non abbiamo nominati dalla politica da difendere nelle Asl, quindi siamo liberi di dire che vogliamo cacciare la politica dalla sanità\". “Da campo largo a campo santo”. La parabola di una formula che racconta i dolori della sinistra di Concetto Vecchio 03 Ottobre 2024 \"Noi - aggiunge ancora Conte - non abbiamo le mani legate da lobby, possiamo alzare la voce con chiunque e soprattutto con chi ha sempre comandato e vuole ancora comandare, con le banche, con l'industria delle armi, le imprese assicurative. Anche con Stellantis, che manda letterine agli operai per comprare la Maserati e poi ferma la produzione e mette gli operai in cassa integrazione. Invece Tavares potrebbe, con lo stipendio di 36 milioni di euro l'anno, comprare una Maserati al giorno\". Poi Conte passa ai temi di politica internazionale: \"Sulla carneficina di Gaza, sulle armi all'Ucraina, possiamo e dobbiamo essere coerenti sempre, avere una posizione chiara, opporci con tutta la nostra forza. Perché non dobbiamo fare inchini a nessuno a livello internazionale e non abbiamo paura di dire le cose come stanno. Siamo sempre stati scomodi, saremo sempre scomodi, ed è per questo che ci attaccano, ci screditano, ma dobbiamo continuare ad avere le spalle larghe. Anche certi opinionisti tv ci gettano fango addosso, perché per alcuni è ancora inconcepibile che una forza politica non indietreggi rispetto ai propri valori, ai nostri principi. Ci guardano come degli Ufo, siamo un oggetto misterioso, perché ormai sembra impossibile fare politica con dei valori che resistono a ogni tipo di lusinga. Noi dobbiamo essere fieri di quel che siamo, non ci dovremo accomodare mai, mai accontentarci. Sulla sanità, salario minimo, riduzione dell'orario di lavoro, dovremo dire sempre fortemente no alla precarizzazione che c'è stata con il jobs act\". \"Adesso - conclude - anche altre forze politiche sono dalla nostra parte per costruire un'alternativa. Lo abbiamo fatto con fatica, anche contro chi ci attaccava, chi rideva di noi. Abbiamo dimostrato che si può cambiare questo Paese. Il modo migliore di festeggiare questi 15 anni è rimanere sempre noi stessi\". Intanto l’ex ministro Stefano Patuanelli, partecipando a “Un giorno da pecora” su Radio 1, attacca Grillo. Alla domanda se tutta la comunicazione di Grillo è contro Conte infatti risponde: \"Non è del tutto sbagliata questa affermazione. In questa fase forse Grillo sta dimostrando di non capire la nostra comunità\"."
        },
        {
            "Title": "Il Consorzio Grana Padano insieme a Smart Future Academy per spingere gli studenti ad avere tenacia e passione",
            "Source": "Repubblica",
            "Date": "2024-10-04",
            "Link": "https://www.repubblica.it/economia/rapporti/osserva-italia/le-storie/2024/10/04/news/il_consorzio_grana_padano_insieme_a_smart_future_academy_per_spingere_gli_studenti_ad_avere_tenacia_e_passione-423536289/",
            "Content": "Si rinnova l’adesione del Consorzio Tutela del Grana Padano allo Smart Future Academy, progetto rivolto ai giovani, agli studenti delle scuole medie e superiori fino ai diplomati, laureandi e laureati, che ha come obiettivo quello di aiutarli a rispondere alla domanda “cosa vuoi fare da grande”. A questa domanda, oggi, davanti alla platea di centinaia di giovani presenti al Brixia Forum di Brescia, il direttore generale del Consorzio, Stefano Berni, ha dato una risposta spiazzante concludendo il suo intervento con l’invito “mantenetevi liberi!”. Un consiglio che viene alla fine di un discorso dove Berni, partecipando come speaker all’evento, ha raccontato alcuni passaggi salienti della sua esperienza professionale, ha risposto alle domande dei partecipanti ma soprattutto ha voluto esortare i giovani ad avere tenacia e passione, a mantenere alto l’impegno e soprattutto “a riflettere sempre su come e quanto le azioni e le scelte di ognuno di noi hanno impatto sulla possibilità di continuare ad essere liberi!”. Promotore della cultura della qualità e credendo nella passione dei giovani, futuri ambasciatori del Made in Italy, il Consorzio Grana Padano, l’organismo di tutela della Dop più consumata al mondo che nel 2023 ha fatto registrare una produzione lorda vendibile pari a 3,7 miliardi di euro da anni aderisce alle iniziative di Smart Future Academy. In questa edizione, oltre all’intervento del direttore generale, il consorzio è presente con un progetto di formazione enogastronomica nell’area work shop dedicata agli approfondimenti didattici con i suoi formatori che spaziano dalle innumerevoli categorie che caratterizzano le produzioni casearie alle nuove tecniche di cottura in cucina."
        },
        {
            "Title": "Caso Artem Uss, assolti i giudici d’Appello di Milano. Erano finiti sotto accusa dopo aver concesso gli arresti domiciliari con il braccialetto elettronico - la Repubblica",
            "Source": "Repubblica",
            "Date": "2024-10-04",
            "Link": "https://www.repubblica.it/cronaca/2024/10/04/news/artem_uss_assolti_giudici_appello_milano-423535519/",
            "Content": "Assolti, su richiesta della procura generale della Cassazione i tre giudici della corte d'Appello di Milano, Monica Fagnoni, Micaela Serena Curami e Stefano Caramellino finiti davanti alla sezione disciplinare del Csm dopo aver concesso gli arresti domiciliari con braccialetto elettronico ad Artem Uss, l'uomo d'affari russo arrestato a Malpensa il 17 ottobre del 2022, poi trasferito dal carcere di Busto Arsizio alla sua abitazione di Basiglio e fuggito il 22 marzo 2023, all'indomani del via libera all'estradizione negli Usa. Ad avviare l'azione disciplinare era stato il ministro della Giustizia Carlo Nordio. L’assoluzione Con la sentenza pronunciata a palazzo Bachelet è stata accolta la richiesta della procura generale della Cassazione, rappresentata da Mariella De Masellis che, al termine della discussione, aveva sollecitato l'assoluzione \"per essere rimasto escluso l'addebito\" in linea con le richieste già formulate dall'Ufficio che aveva già chiesto il non luogo a procedere per i tre giudici milanesi, difesi in sede disciplinare da Giuseppe Ondei, Claudio Castelli, Domenico Airoma. \"Contrariamente da quanto si assume nella seconda relazione ispettiva a giudizio della procura generale - aveva sottolineato il pg De Masellis - non sussistono i presupposti\" di un comportamento connotato da grave e inescusabile negligenza. \"Le autorità competenti non hanno valutato l'ordinanza della Corte di Appello di Milano come inadeguata. Non c'è stato un ricorso per Cassazione. Lo stesso ministero della Giustizia non ha ritenuto di richiedere la custodia cautelare in carcere\"."
        },
        {
            "Title": "Dazi Ue alle auto elettriche cinesi: l’Europa si spacca",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/04/news/ue_dazi_auto_elettriche_cinesi-423535270/",
            "Content": "TORINO – L’Europa si spacca sui dazi alle auto elettriche cinesi. Si trattava del primo provvedimento importante del Von der Leyen II, ma i 27 Paesi della Ue si sono presentati con posizioni divergenti e senza una maggioranza. Anzi. Una maggioranza c'è. Quella degli astenuti. Conti fatti, al voto del Comitato per la difesa del commercio i Paesi Ue non è stata raggiunta nè la maggioranza qualificata a favore nè quella contro. La decisione passa quindi alla Commissione, che a quanto punto dovrebbe confermarli. Dieci i Paesi favorevoli, tra cui Italia e Francia, dodici gli astenuti tra cui la Spagna, mentre sono stati cinque i voti contrari, guidati dalla Germania. Ue: \"Insufficienti le misure della Cina sulle auto elettriche\". Spagna e Germania contro i dazi. E Stellantis stoppa per un mese la produzione della 500 12 Settembre 2024 Numeri che non hanno permesso di raggiungere la maggioranza qualificata necessaria per stoppare il testo. Rispetto a luglio, quando erano stati votati i dazi provvisori in vigori, i sostenitori di un balzello extra sull’importazione delle vetture elettriche dal Drogone sono di meno. Avevano votato a favore dodici Stati membri, tra cui l'Italia, la Francia e la Spagna, che ora ha deciso di astenersi, ed erano contro quattro Stati, ora sono cinque, tra cui la Germania, che ha un peso politico non indifferente, e si erano astenuti undici Paesi. Ricercatori europei, un piano per l’auto, debito comune: le proposte di Draghi per rilanciare la competitività Ue Filippo Santelli 09 Settembre 2024 La scelta degli Stati Nel dettaglio, hanno votato sì Italia, Francia, Olanda, Estonia, Lituania, Lettonia, Polonia, Danimarca, Bulgaria, Irlanda. Si sono invece astenuti Belgio, Repubblica Ceca, Spagna, Grecia, Croazia, Cipro, Lussemburgo, Austria, Portogallo, Romania, Svezia, Finlandia. Hanno detto no Germania, Ungheria, Malta, Slovenia, Slovacchia. I favorevoli rappresentano quasi il 46% della popolazione europea. Gli astenuti, anche se maggiori di numero, costituiscono solo il 31% della popolazione della Ue. I contrari rappresentano circa il 22,5%. Decisione entro il 30 ottobre \"La proposta della Commissione europea di imporre dazi compensativi definitivi sulle importazioni di veicoli elettrici a batteria (Bev) dalla Cina ha ottenuto il sostegno necessario dagli Stati membri dell'Ue per l'adozione delle tariffe. Questo rappresenta un ulteriore passo avanti verso la conclusione dell'indagine antisovvenzioni della Commissione. Non commentiamo il singolo voto degli Stati perchè non è pubblico\", ha dichiarato la Commissione dopo il voto nel Comitato di difesa commerciale. \"Parallelamente, l'Ue e la Cina continuano a lavorare sodo per esplorare una soluzione alternativa che dovrebbe essere pienamente compatibile con l'Omc, adeguata per affrontare le sovvenzioni pregiudizievoli accertate dall'indagine della Commissione, monitorabile e applicabile. Un regolamento di esecuzione della Commissione che includa le conclusioni definitive dell'indagine deve essere pubblicato sulla Gazzetta Ufficiale entro il 30 ottobre 2024\", ha aggiunto la Commissione Ue. L’Italia e lo spettro dazi, una vittoria di Trump ci costerebbe oltre sei miliardi Filippo Santelli 03 Settembre 2024 Germania contro. Lindner: “Un errore” Poco prima del via libera il ministro delle Finanze tedesco, Christian Lindner, aveva ribadito la sua contrarietà ai dazi Ue sulle importazioni di e-car dalla Cina. Ieri anche l’Ungheria aveva detto no alla imposta extra. \"I dazi sulle auto elettriche cinesi sarebbero un errore. Lo dice la nostra industria automobilistica, che dovrebbe essere protetta. Alcuni politici pensano di saperne di più dei diretti interessati. Con la Cina è necessario parlare chiaro e negoziare, ma le guerre commerciali fanno solo perdenti\", aveva scritto il liberale poche ore prima del voto dei Ventisette a Bruxelles. Pochi giorni fa il cancelliere tedesco Olaf Scholz chiedeva una soluzione diplomatica con Pechino. \"Naturalmente dobbiamo difendere la nostra economia dalle pratiche di commercio sleale, ma la reazione come Ue però non deve comportare che danneggiamo noi stessi. Per questo dobbiamo andare avanti con le trattative con la Cina rispetto alle auto elettriche\". Da qui la scelta di votare contro e non di astenersi, come fatto a luglio. La Germania sotto shock processa Volkswagen: “Chiudere le fabbriche non è la soluzione” Tonia Mastrobuoni 05 Settembre 2024 Scelta che arriva dopo anche la presa di posizione delle case automobilistiche tedesche, da Volkswagen a Bmw e Mercedes, che dicono no, e sono sulla stessa linea del sindacato IG Metall e i consigli di fabbrica delle principali case automobilistiche tedesche rifiutano i dazi aggiuntivi. Il problema è il rischio che la Germania possa subire le ritorsioni di Pechino che è pronta, se il 4 novembre i dazi definitivi entreranno in vigore, a punire le importazioni di veicoli di grande cilindrata dall’Europa. Motore con Repubblica Dai dazi alle elettriche, ecco cosa “frena” l’automobile 01 Ottobre 2024 Acea, De Meo: “Dazi elemento solo tattico” Anche i produttori non hanno una posizione unica sul tema dazi. “Dazi o non dazi, io credo che la vera questione sia riuscire ad organizzarsi come industria automobilistica, come ecosistema in generale, al di là dell'industria dell'auto, per essere tra qualche anno al livello dei cinesi\", aveva detto l’ad di Renault e presidente di Acea, l’associazione dei produttori della Ue, Luca de Meo. “Su elettrico e software i cinesi sono in vantaggio perché hanno cominciato prima. Quindi è questa la questione che dovrebbe turbare i nostri sonni piuttosto che parlare del tema dei dazi che, se volete, è un elemento un pò tattico. Del resto, è un tema sui cui non abbiamo nessun commento da fare perché è un processo nelle mani dell'Unione europea\". Stellantis, Tavares: “In pensione nel 2026? E’ un’opzione”. Sulla fusione con Renault: “Speculazione” 03 Ottobre 2024 Stellantis, “noi sosteniamo concorrenza” \"Stellantis prende atto del voto degli Stati membri sull'indagine della Commissione relativa ai veicoli elettrici cinesi. Come azienda globale, sosteniamo la concorrenza libera e leale. Il nostro settore è sotto la pressione di ambiziosi piani di riduzione delle emissioni di CO2 e dell'offensiva commerciale globale cinese. Tuttavia, l'impegno etico di Stellantis nei confronti della mobilità elettrica è incrollabile e, poiché la nostra missione è quella di fornire ai nostri clienti auto sicure, pulite e a prezzi accessibili, siamo profondamente concentrati nel colmare rapidamente il divario di competitività. In questo momento di transizione, le politiche che sostengono la domanda e garantiscono la stabilità delle regole sono più importanti che mai\". Spionaggio e sabotaggi, perché gli Stati Uniti vogliono bandire le auto connesse cinesi di Filippo Santelli 23 Settembre 2024 Urso, “Italia detto sì’, ma riprenda negoziato” Il ministro delle Imprese e del Made in Italy Adolfo Urso, che ha in corso diverse trattative con produttori cinesi per portare la produzione in Italia di vetture elettriche, chiede che di continui a trattare. “L'Italia si è espressa in linea con le analisi tecniche della commissione tese a ripristinare condizioni di equità commerciale – dice il ministro – auspichiamo che il negoziato riprenda sia in bilaterale sia in sede di Wto per giungere, come sempre sostenuto, ad una soluzione condivisa nel pieno rispetto delle regole internazionali. Noi siamo contrari ad ogni ipotesi di “guerra commerciale” e lavoreremo insieme per evitarla. Occorre preservare la partnership industriale e commerciale con la Cina con cui vogliamo continuare a lavorare in una logica win-win basata sul principio della reciprocità anche ai fini della stabilità economica globale\". La crisi dell’industria Crolla la produzione auto i siti Stellantis in negativo “Pesano costi e domanda” di Diego Longhin 03 Ottobre 2024 I dazi definitivi Allo stato attuale, i dazi sulle auto elettriche cinesi, rispetto alle tre case prese a riferimento, ammontano a 17% BYD 18,8 Geely 35,3 SAIC. Si tratta di un extra che si va a sommare al 10% già in vigore. I produttori auto che hanno collaborato con l‘indagine UE varata da Von der Leyen, 21,3%, per i produttori che non hanno collaborato il 35,3%. Abbassati ancora i dazi per Tesla, che dal 9 passa al 7,8%. Il caso L’effetto dazi fa crollare le vendite di auto elettriche cinesi in Europa. Ma la partita è solo agli inizi Graziella Marino 02 Settembre 2024 Reazioni Cina: “Delusi, è protezionismo” La Cina ha subito invitato la Ue a ritardare l’applicazione dei dazi \"per evitare una escalation di attriti commerciali\". E la la Camera di commercio cinese attiva a Bruxelles ha espresso in una dichiarazione una forte insoddisfazione nei confronti dell'Europa, per aver promosso misure che sono state definite di “protezionismo commerciale”. “Siamo delusi per il risultato”, si legge e “incoraggia fortemente l'Unione Europea a ritardare l'applicazione dei dazi doganali e a dare priorità alla risoluzione delle controversie e delle tensioni commerciali attraverso il dialogo”."
        },
        {
            "Title": "Schillaci ai medici: “Chiesto a Giorgetti la flat tax al 15% sull’indennità di specificità”",
            "Source": "Repubblica",
            "Date": "2024-10-04",
            "Link": "https://www.repubblica.it/economia/2024/10/04/news/schillaci_ai_medici_chiesto_a_giorgetti_la_flat_tax_al_15_sul_indennita_di_specificita-423535354/",
            "Content": "MILANO – Il governo continua a usare la leva della tassazione piatta: non solo per i redditi che faranno emergere gli aderenti al concordato preventivo, ma anche nell’ambito della Sanità. \"Con la prossima manovra intendiamo finalizzare ulteriori risorse per programmare nuove assunzioni e per pagare meglio chi già lavora alle dipendenze del servizio sanitario – dice il ministro della Salute, Orazio Schillaci – Una delle ipotesi concrete che ho già presentato al ministro Giorgetti riguarda la tassazione al 15% delle indennità di specificità per dare ulteriore ossigeno alle buste paga\". Intervenendo all'Assemblea della Federazione europea dei medici dipendenti (Fems), Schillaci spiega così un'ipotesi di lavoro che va incontro alle richieste del sindacato Anaao Assomed di una flat tax sull'indennità di specificità, oggi è pari al 43%. E infatti arriva il commento positivo di Pierino Di Silverio, segretario nazionale del sindacato dei medici ospedalieri Anaao Assomed, per il quale la riduzione della tassazione sull'indennità di specificità dei medici \"è una richiesta che avanziamo da tempo. Un segnale concreto di voler tornare ad investire sul professionista. Un inizio per dire ai medici e ai dirigenti sanitari: crediamo in voi e nel vostro lavoro ordinario, e non solo straordinario\". \"Un passo avanti verso quel cambio di paradigma che passa anche attraverso un lavoro più flessibile, più remunerativo e più attrattivo\", ha detto Di Silverio a margine dell'Assemblea generale dei medici europei dipendenti (Fems) - federazione di cui fa parte l'Anaao Assomed - in corso a Roma. In una audizione sulla passata manovra, il sindacato calcolava che l’intervento su ciascun dirigente avrebbe portato con un guadagno medio di 28 punti percentuali, pari a circa 2.110 euro medi netti pro capite. Il costo di tale operazione al livello nazionale annuo per 120.061 dirigenti Medici e Veterinari (dato preso dal Conto Annuale dello Stato anno 2020) sarebbe pari a circa 253 milioni anno (2.110 Euro x 120.061 dirigenti) di mancati proventi fiscali per lo Stato da Irpef. Specializzazioni in medicina, le università e le discipline meno richieste dai giovani dottori di Michele Bocci 28 Settembre 2024 Oltre ai soldi, Schillaci tocca altri temi: \"La valorizzazione e la tutela dei medici è un imperativo per questo governo perché loro rappresentano la spina dorsale del servizio sanitario pubblico e garantiscono i livelli di eccellenza nella cura e nell'assistenza\". L'impegno, a livello europeo come in Italia, \"è quello di affrontare il nodo della carenza di organico\". Per raggiungere questo obiettivo, ha detto Schillaci, \"vogliamo ridare attrattività al lavoro nel servizio pubblico e lo stiamo facendo con interventi su vari fronti. C'è l'esigenza di rafforzare gli organici e in questa direzione va, a partire da gennaio, l'abolizione del tetto di spesa per le assunzioni. Un vincolo finanziario ormai anacronistico\". Il problema dell’attrattività non è poi solo economico, sostiene il ministro. \"I giovani, in particolare non vogliono però solo soldi, quindi bisogna agire sulla medicina più moderna al passo con i tempi. I giovani hanno grandi aspettative e esigenze diverse rispetto al passato. Bisogna avere un sistema con meno burocrazia e con più facilità e possibilità di fare carriera\". Infine, i medici chiedono più sicurezza. Su questo, prosegue Schillaci, \"abbiamo inasprito le pene per chi aggredisce un operatore sanitario e previsto la procedibilità d'ufficio, anche senza la denuncia di chi ha subito la violenza. Abbiamo aumentato i posti di polizia negli ospedali\" e \"approvato il decreto legge che prevede l'arresto in flagranza anche differita per gli aggressori e multe più severe per chi danneggia beni del servizio sanitario\"."
        },
        {
            "Title": "Game over Luna Rossa, le motivazioni non sono bastate per battere Ineos",
            "Source": "Repubblica",
            "Date": "2024-10-04",
            "Link": "https://www.repubblica.it/sport/vari/2024/10/04/news/luna_rossa_commento_tecnico_sconfitta_con_neos-423536130/",
            "Content": "Non sono bastati, ne il coinvolgente discorso motivazionale, fatto ieri dal General manager Max Sirena a tutto il team, dopo la doppia sconfitta di mercoledì scorso, ne la nota freddezza di James Spithill, già noto per una sua passata e impossibile rimonta. Il team inglese ed il suo uomo di punta, Sir Ben Ainsley, hanno gestito il loro primo match point in modo esemplare. Nessuno spazio per l’emotività. Nessuna pietà per un avversario degno di ogni rispetto. Gli inglesi sono scesi in acqua per finire il lavoro e lo hanno fatto senza tentennamenti. Luna Rossa, il discorso di Sirena: “Non mi arrendo finché non sono morto. Abbiamo Spithill, l’uomo giusto” dal nostro inviato Mattia Chiusano 03 Ottobre 2024 Le condizioni sono cambiate, meno vento delle scorse giornate, ma il copione è rimasto lo stesso. Lo schema di partenza del team italiano è quello già visto molte volte ed il risultato si è ripetuto. Partenza vinta dagli inglesi che tagliano la linea, vicino alla boa di sinistra, precedendo Luna Rossa che insegue ed è costretta a virare troppo presto di bordo per liberarsi dai rifiuti dell’avversario. Vira anche Team Ineos, e nel bordo mura a sinistra, che porta le barche sul limite di destra del campo di gara, ho avuto il sospetto che tutti gli italiani, come me, hanno pregato e sperato che una piccola rotazione del vento a destra, mettesse il nostro team nella condizione di virare e di passare davanti, al primo e fondamentale incrocio. L’alta velocità e i tempi di percorrenza ridotti Ma, uno dei problemi con queste barche così veloci, rispetto a quelle tradizionali, e che i tempi di percorrenza si riducono tantissimo. L’attesa e la speranza, ahimè sono infatti durate poco e la dura realtà ci ha risvegliati da un bellissimo sogno. Gli inglesi, silenziosi e cinici, hanno virato sulla prua della barca italiana, spegnendo tutte le nostre illusioni. Il resto della regata è stato tutto inglese. Regata finita. Finale della Louis Vuitton persa. Unica consolazione, capace forse, a mitigare il dispiacere è la nostra, mai ammessa consapevolezza, cresciuta, senza soluzioni di continuità, fin dalla prima regata della finale: gli inglesi sono più farti di noi ed hanno meritato la vittoria. Luna Rossa, il discorso di Sirena: “Non mi arrendo finché non sono morto. Abbiamo Spithill, l’uomo giusto” dal nostro inviato Mattia Chiusano 03 Ottobre 2024 Nulla da recriminare hai nostri ragazzi. Hanno dimostrato di essere uno straordinario gruppo di campioni che non ha mai ceduto di fronte ai tanti problemi tecnici subiti. Hanno affrontato l’avversario, consci della loro forza, senza mai sottovalutarli ed uscendo in mare, ogni giorno di gara, sapendo che avrebbero dovuto dare il meglio di sé. Unico appunto, che da sportivo e velista, mi permetto di accennare appena, sulla gestione dell’ultima regata, riguarda la partenza di oggi: conoscendo la grinta, la determinazione e l’esperienza dei due timonieri di Luna Rossa, mi sarebbe piaciuto vedere, in fase di pre partenza, una maggiore aggressività ed uno scambio di schema tattico. Ma, come ho anticipato, l’appunto è appena accennato, consapevole che è davvero facile fare critiche e dare giudizi rimanendo comodi dietro lo schermo. In questo momento, da velista ed amico di molti dei ragazzi del team italiano, voglio solo dirgli grazie per quanto fatto finora e per averci fatto sognare ancora una volta. Bravi ragazzi, nessun rammarico, guardate alla prossima sfida con orgoglio."
        },
        {
            "Title": "Fiorentina, Mandragora operato al menisco sinistro",
            "Source": "Repubblica",
            "Date": "2024-10-05",
            "Link": "https://www.repubblica.it/sport/calcio/serie-a/fiorentina/2024/10/04/news/fiorentina_mandragora_operato_al_menisco_sinistro-423536668/",
            "Content": "Dopo l'infortunio rimediato ieri alla fine del primo tempo della gara di Conference League contro il The New Saints, il centrocampista della Fiorentina Rolando Mandragora è stato sottoposto a Roma ad un intervento chirurgico di meniscectomia mediale selettiva del ginocchio sinistro. L'operazione eseguita dal professor Mariani a Villa Stuart si è resa necessaria per risolvere la lesione del menisco mediale causata dal trauma distorsivo subito ieri sera. Il centrocampista viola già questa sera comincerà il programma riabilitativo stabilito. Lo stesso Mandragora e la Fiorentina possono tirare un sospiro di sollievo, l'infortunio si è rivelato meno grave del temuto e se non ci saranno intoppi il giocatore potrà tornare a disposizione fra 3-4 settimane."
        },
        {
            "Title": "Fino a +35% alle cinesi, ma la Ue “grazia” Tesla",
            "Source": "Repubblica",
            "Date": "2024-10-05",
            "Link": "https://www.repubblica.it/economia/2024/10/05/news/dazi_cinesi_ue_doganali-423536752/",
            "Content": "TORINO — I dazi usciti dal voto di ieri sono un pelo più leggeri dell’ultima versione. Una limatura che permette a Tesla e al patron Elon Musk di sorridere rispetto alle previsioni iniziali. Già perché alla fine la politica del produttore statunitense, che possiede una fabbrica a Shanghai, ha dato i suoi frutti. È riuscito a dimostrare a Bruxelles che i sostegni ricevuti dalla Cina sono stati ridotti rispetto ai produttori. E la Ue gli ha fatto lo sconto, arrivando al 7,8% di imposta extra alla dogana. Prima era il 9%. Vuol dire che un modello realizzato nel Paese del Dragone, Model 3 o Model Y, da novembre, mese in cui i dazi effettivi sostituiranno i provvisori, pagherà una tassa di ingresso in Europa del 17,8%. Prima era solo del 10%. Auto elettriche Via libera ai dazi anti-Cina ma l’Europa va in ordine sparso di Diego Longhin 05 Ottobre 2024 Ogni costruttore potrà scegliere come fare per assorbire il maggiore costo. Se ribaltarlo, e come, sul cliente finale. In un momento in cui, tra l’altro, il mercato dell’auto in Europa è in forte crisi. Anche perché il balzello per alcuni gruppi sarà oneroso. Il colosso Byd, avendo collaborato con Bruxelles, avrà un extra dazio del 17%, mentre Geely. che controlla anche Lotus, Volvo e Smart, pagherà il 18,8% in più (era il 19,3%). la più penalizzata è Saic, nota in Italia per il marchio MG: il surplus rispetto al 10% è fissato al 35,3%, in calo rispetto al 36,6%. Complessivamente vuol dire un imposta del 45,3%. La novità Stellantis, ecco i primi due modelli Leapmotor: elettrici e accessibili. La prova della T03 di Diego Longhin 24 Settembre 2024 In media i costruttori cinesi che hanno collaborato con Bruxelles pagheranno il 21,3%, chi non lo ha fatto pagherà il 35,3% in più. Facciamo un esempio. La MG4 elettrica da listino viene 31.790 euro. Se domani la casa dovesse ribaltare l’extracosto, vorrebbe dire un sovrapprezzo di oltre 11 mila euro."
        },
        {
            "Title": "Udinese-Lecce: dove vederla in diretta tv e streaming, probabili formazioni",
            "Source": "Repubblica",
            "Date": "2024-10-05",
            "Link": "https://www.repubblica.it/sport/calcio/serie-a/2024/10/05/news/udinese_lecce_dove_vedere_probabili_formazioni-423536275/",
            "Content": "Ultimi colpi prima della sosta per Udinese e Lecce, entrambe alla ricerca della vittoria dopo le sconfitte nell’ultimo turno rispettivamente contro Inter e Milan. I friulani, dopo lo splendido avvio di stagione che ha permesso loro di assaporare la vetta al termine della quarta giornata, sono scivolati fino all’ottavo posto, complice due sconfitte consecutive. I salentini, invece, vittoria col Cagliari a parte, hanno collezionato fin qui due pareggi e tre sconfitte rimediando un solo punto nelle tre gare giocate lontano dal Via del Mare. Sarà uno scontro salvezza importante, anche se siamo solo all’inizio della stagione. Diretta tv e streaming Udinese-Lecce · Partita: Udinese-Lecce · Data: Sabato 5 ottobre 2024 · Dove: Bluenergy Stadium (Udine) · Orario: 15:00 · Canale TV: DAZN (canale 214 del satellite) · Streaming: DAZN · Competizione: 7ª giornata di Serie A 2024/25 Chi arbitra Udinese-Lecce La terna arbitrale e Var di Udinese-Lecce è cosi composta: · Arbitro: Mariani · Assistenti: Bindoni-Tegoni · IV ufficiale: Crezzini · VAR: Di Paolo-Paterna Probabili formazioni Udinese-Lecce Runjaic contro il Lecce dovrebbe scendere in campo con la difesa a tre dove fa il suo ritorno da titolare Giannetti. Il tecnico ritrova anche Thauvin, uscito malconcio dalla sfida con l’Inter. Il francese potrebbe, però, partire dalla panchina. Se così dovesse essere, pronto Brenner al suo posto. Gotti, invece, continua a modellare il suo Lecce alla ricerca del modulo giusto. Dopo aver provato il 4-4-2 e il 4-3-3, a Udine il tecnico dovrebbe affrontare la sua ex squadra col 4-2-3-1. In difesa rientra Guilbert dopo aver scontato la squalifica col Milan. Davanti Krstovic dovrebbe essere supportato da Pierret (in ballottaggio con Rafia), Dorgu e Rebic. Probabile formazione Udinese (3-4-2-1): Okoye; Kabasele, Bijol, Giannetti; Ehizibue, Karlstrom, Zarraga, Zemura; Brenner, Ekkelenkamp; Lucca. All. Runjaic. Probabile formazione Lecce (4-2-3-1): Falcone; Guilbert, Gaspar, Baschirotto, Gallo; Ramadani, Coulibaly; Pierret, Dorgu, Rebic; Krstovic. All. Gotti. Dove vedere Udinese-Lecce in TV La partita tra Udinese e Lecce verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Udinese-Lecce in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alla voce di Orazio Accomando. Pronostici Udinese-Lecce Puntare sull’Udinese è la scelta migliore secondo i bookie. La vittoria dei padroni di casa, infatti, paga 2 volte la posta in palio, mentre il successo del Lecce vale 3.50, così come il pareggio. Potrebbe venirne fuori una gara tirata, con pochi gol. L’Under 2.5 è offerto a 1.72 contro il 2.00 dell’Over 2.5."
        },
        {
            "Title": "Inter-Torino: dove vederla in diretta tv e streaming, probabili formazioni",
            "Source": "Repubblica",
            "Date": "2024-10-05",
            "Link": "https://www.repubblica.it/sport/calcio/serie-a/2024/10/05/news/inter_torino_dove_vedere_tv_probabili_formazioni-423535941/",
            "Content": "L'Inter cerca la terza vittoria consecutiva dopo il 3-2 a Udine il poker rifilato in Champions League alla Stella Rossa. Entrambi i successi sono coincisi con il ritorno al gol di Lautaro Martinez, che sembra aver messo da parte le difficoltà di inizio stagione. A San Siro arriva il Torino di Vanoli, che vuole dimenticare la prima sconfitta in campionato di domenica scorsa contro la Lazio. Sono 130 i precedenti tra le due squadre con 61 vittorie dei nerazzurri, 26 dei piemontesi e 43 pareggi. Diretta tv e streaming Inter-Torino •Partita: Inter-Torino •Data: sabato 5 ottobre 2024 •Dove: Stadio Giuseppe Meazza (Milano) •Orario: 20:45 •Canale TV: DAZN, Sky Sport Uno, Sky Sport Calcio, Sky Sport 4k, Sky Sport •Streaming: DAZN, SkyGo, Now •Competizione: 7ª giornata Serie A Chi arbitra Inter-Torino La terna arbitrale e Var di Inter-Torino è cosi composta: Arbitro: Marcenaro Assistenti: Giallatini-Bercigli IV Ufficiale: Colombo VAR: Abisso-Aureliano Probabili Formazioni Inter-Torino Nonostante le ottime prestazioni di Taremi e Arnautovic in Champions League, Inzaghi è pronto a schierare nuovamente dall'inizio il tandem d'attacco Thuram-Lautaro Martinez. Rientrano titolari anche Acerbi, Darmian, Frattesi e Dimarco, mentre Barella è ancora ai box. Vanoli deve sciogliere il dubbio su chi affiancherà Zapata: Adams è favorito su Sanabria. In porta rientra Milinkovic-Savic, davanti a lui il trio Vojvoda-Coco-Masina. A centrocampo sicuri di un posto Ricci e Ilic, per la terza maglia c'è il ballottaggio Tameze-Linetty con il primo in vantaggio. Probabile formazione Inter (3-5-2): Sommer, Pavard, Acerbi, Bastoni, Darmian, Frattesi, Calhanoglu, Mkhitaryan, Dimarco, Thuram, Lautaro Martinez. All. Inzaghi. Probabile formazione Torino (3-5-2): Milinkovic-Savic, Vojvoda, Coco, Masina, Lazaro, Ricci, Tameze, Ilic, Sosa, Zapata, Adams. All. Vanoli. Dove vedere Inter-Torino in tv La partita tra Inter e Torino verrà trasmessa in co-esclusiva sia su DAZN (anche sul canale 214 di Sky sottoscrivendo l'abbonamento), che su Sky sui canali Sky Sport Uno (201), Sky Sport Calcio (202), Sky Sport 4K (213) e Sky Sport (251). Per vedere la gara in tv è possibile collegare la propria smart tv a internet ed effettuare l’accesso sull’applicazione della piattaforma. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Inter-Torino in diretta Streaming Per vedere la partita in streaming, DAZN permette la visione anche sul proprio sito ufficiale. Mentre per gli abbonati Sky c’è a disposizione la piattaforma Sky Go. Basterà collegarsi da pc o dispositivi mobili come smartphone e tablet. Il match sarà visibile anche su Now il servizio di streaming live e on demand di Sky. Telecronisti DAZN-Sky per il match La telecronaca di DAZN sarà affidata alla coppia Pardo-Marcolin, mentre Sky ha scelto il duo Zancan-Bergomi. Pronostici Inter-Torino Pochi dubbi da parte dei bookmaker sulla vittoria dell'Inter, quotata 1.30, mentre il colpo esterno del Torino è dato a 9.75. Alto anche il pareggio, offerto a 5.50. Per questa partita, considerando i due attacchi molto prolifici, vi consigliamo il segno \"over 2,5\" a 1.60."
        },
        {
            "Title": "MotoGp, in Giappone Bagnaia vince la sprint race davanti a Bastianini. Acosta cade al 9 giro, ma è sua la pole",
            "Source": "Repubblica",
            "Date": "2024-10-05",
            "Link": "https://www.repubblica.it/sport/moto-gp/2024/10/05/news/motogp_pole_giappone_acosta_bagnaia_martin-423536801/",
            "Content": "Francesco 'Pecco' Bagnaiaáha vinto la gara sprint del GP del Giappone a Motegi, valido per il Mondiale della MotoGp. Il campione del mondo in carica ha preceduto il compagno di squadra Enea Bastianini per una doppietta Ducati ufficiale. Terzo posto per lo spagnolo Marc Marquez su Ducati del Team Gresini, quarto l'altro spagnolo e leader del Mondiale Jorge Martin su Ducati Pramac. Il rookie spagnolo Pedro Acosta su GasGas, è caduto quando era in testa alla corsa a 4 giri dal termine. Nelle qualifiche per la gara di domani lo spagnolo Pedro Acosta ha conquistato la pole position. Secondo sulla griglia di partenza sarà Bagnaia, davanti allo spagnolo Maverick Vinales (Aprilia). Si tratta della prima pole in MotoGp per il 20enne Acosta. Nelle qualifiche quarto tempo per Enea Bastianini. Franco Morbidelli, Fabio Di Giannantonio e Marco Bezzecchi si sono piazzati rispettivamente sesto, settimo e ottavo. Indietro Jorge Martin: lo spagnolo, che guida la classifica del mondiale davanti a Bagnaia, è caduto e partirà quindi solo 11 in griglia. Il sei volte campione del mondo Marc Marquez aveva inizialmente fatto segnare il miglior tempo della sessione in sella alla sua Ducati-Gresini, battendo il record del circuito, ma il suo tempo è stato poi cancellato perché aveva superato la pista in una curva."
        },
        {
            "Title": "Atalanta-Genoa: dove vederla in diretta tv e streaming, probabili formazioni",
            "Source": "Repubblica",
            "Date": "2024-10-05",
            "Link": "https://www.repubblica.it/sport/calcio/serie-a/2024/10/05/news/atalanta_genoa_dove_vedere_tv_probabili_formazioni-423535923/",
            "Content": "Dopo l'ottima vittoria in Champions League contro lo Shakhtar Donetsk, l'Atalanta cerca i 3 punti in campionato per risalire la classifica: gli orobici non possono infatti perdere ulteriore terreno dalle altre big e in particolare devono migliorare la fase difensiva, attualmente la peggiore della Serie A insieme al Parma con 12 gol al passivo. Al Gewiss Stadium arriva un Genoa in grande difficoltà con due sconfitte consecutive e il derby perso in Coppa Italia. Sono 66 i precedenti tra le due squadre con 23 successi dei nerazzurri, 22 dei liguri e 21 pareggi. Diretta tv e streaming Atalanta-Genoa •Partita: Atalanta-Genoa •Data: sabato 5 ottobre 2024 •Dove: Gewiss Stadium (Bergamo) •Orario: 18:00 •Canale TV: DAZN •Streaming: DAZN •Competizione: 7ª giornata Serie A Chi arbitra Atalanta-Genoa La terna arbitrale e Var di Atalanta-Genoa è cosi composta: Arbitro: Chiffi Assistenti: Mastrodonato-Palermo IV Ufficiale: Cosso VAR: Marini-Pezzuto Probabili Formazioni Atalanta-Genoa Problemi in difesa per Gasperini che deve fare i conti con gli acciacchi di Djimsiti e Kossounou, oltre al lungodegente Scalvini. Scontato l'arretramento di de Roon, mentre Hien (anche lui non al meglio) dovrà stringere i denti. Fuori causa Ruggeri, fasce presiedute da Bellanova e Zappacosta, mentre in avanti dovrebbe tornare dal 1' l'ex Retegui. Rischia l'esclusione De Ketelaere con la conferma di Samardzic. Emergenza a centrocampo per Gilardino che deve rinunciare, oltre a Messias e Malinovskyi, anche a Badelj e Frendrup. Spazio così a Thorsby, Bohinen e Miretti. In attacco non recupera Ekuban, ci sarà il tandem Pinamonti-Vitinha. Tra i pali Gollini. Probabile formazione Atalanta (3-4-2-1): Carnesecchi, de Roon, Hien, Kolasinac, Bellanova, Pasalic, Ederson, Zappacosta, Samardzic, Lookman, Retegui. All. Gasperini. Probabile formazione Genoa (3-5-2): Gollini, De Winter, Bani, Vasquez, Sabelli, Thorsby, Bohinen, Miretti, Martin, Pinamonti, Vitinha. All. Gilardino. Dove vedere Atalanta-Genoa in tv La partita tra Atalanta e Genoa verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Atalanta-Genoa in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alla coppia Santi-Bazzani. Pronostici Atalanta-Genoa Atalanta favorita secondo i bookmakers: la vittoria degli orobici è offerta a 1.45, mentre il colpo esterno del Genoa è dato a 6.75. Alta anche la quota del pareggio, in lista a 4.50. In campionato l'Atalanta sta segnando, ma anche subendo tantissimo, quindi vi consigliamo il segno \"over 2,5\" a 1."
        },
        {
            "Title": "MotoGp, Bagnaia vince la sprint race in Giappone e accorcia in classifica su Martin",
            "Source": "Repubblica",
            "Date": "2024-10-05",
            "Link": "https://www.repubblica.it/sport/moto-gp/2024/10/05/news/motogp_sprint_race_gp_giappone_2024-423536899/",
            "Content": "Francesco 'Pecco' Bagnaiaáha vinto la gara sprint del GP del Giappone a Motegi, valido per il Mondiale della MotoGp. Il campione del mondo in carica ha preceduto il compagno di squadra Enea Bastianini per una doppietta Ducati ufficiale. Terzo posto per lo spagnolo Marc Marquez su Ducati del Team Gresini, quarto l'altro spagnolo e leader del Mondiale Jorge Martin su Ducati Pramac."
        },
        {
            "Title": "Almanacco di oggi, 5 ottobre: il primo presidente in tv",
            "Source": "Repubblica",
            "Date": "2024-10-05",
            "Link": "https://www.repubblica.it/cronaca/almanacco-del-giorno/2024/10/05/news/almanacco_accadde_oggi_5_ottobre_2024_presidenti_in_televisione-423536792/",
            "Content": "Il 5 ottobre 1947 Truman parlò per la prima volta in tv dalla Casa Bianca. Si rivolse agli americani per invitarli a limitare il consumo di grano, che doveva essere inviato agli europei affamati. Il presidente temeva che il suo piano Marshall non sarebbe mai decollato se nel Vecchio continente non fosse arrivato cibo sufficiente. Chiese anche ai suoi concittadini di mettere da parte una fetta di pane al giorno, di rinunciare alla carne il martedì e alle uova il giovedì. All’epoca gli americani che possedevano un televisore erano pochissimi (qualche migliaio), quindi il messaggio ebbe una risonanza limitata. Ma tanto non servì: in breve tempo il piano Marshall riuscì a risollevare le sorti dell’economia europea. Il 5 ottobre di quattro anni fa – a meno di un mese dalle elezioni – Donald Trump mise in scena uno “scenografico” ritorno alla Casa Bianca, dopo il ricovero in ospedale per il Covid. Il presidente, ancora positivo al virus, atterrò in elicottero e, dal portico della residenza, a favore di telecamere, si tolse la mascherina."
        },
        {
            "Title": "Via libera ai dazi anti-Cina ma l’Europa va in ordine sparso",
            "Source": "Repubblica",
            "Date": "2024-10-05",
            "Link": "https://www.repubblica.it/economia/2024/10/05/news/dazi_auto_cinesi_unione_europea_italia-423536750/",
            "Content": "Torino — La Commissione lo considera come un voto favorevole, anche se alla fine toccherà alla presidente Ursula von der Leyen e al suo esecutivo decidere. Gli Stati membri dell’Unione Europea non sono riusciti ad approvare o a respingere i dazi anti-Cina sulla importazione della auto elettriche. E i Paesi che più rappresentano l’industria dell’auto del Vecchio Continente sono andati in ordine sparso. Italia e Francia favorevoli, la Spagna, che a luglio aveva detto «sì», ieri ha cambiato posizione e si è astenuta, mentre la Germania ha detto «no». Il cancelliere Olaf Scholz, dopo un dibattito interno alla sua maggioranza, ha deciso per lo strappo. La crisi dell’industria Crolla la produzione auto i siti Stellantis in negativo “Pesano costi e domanda” di Diego Longhin 03 Ottobre 2024 È vero, si tratta di un tavolo composto da funzionari, il Comitato difesa commerciale, dove si doveva raggiungere una maggioranza qualificata. Cosa che non è accaduta. La questione, però, è politica e al primo appuntamento importante della seconda gestione von der Leyen, l’Europa è spaccata su un tema di politica commerciale ed estera. Le pressioni della Cina e la paura di ritorsioni hanno fatto breccia, soprattutto sulla Germania e su un settore, l’automotive, in grande difficoltà. Comparto che storce il naso rispetto ad una tassa extra sulle importazioni di auto elettriche da Pechino. Ora la palla passa alla Commissione che considera l’espressione di ieri degli Stati positiva rispetto alla misura: dieci gli Stati favorevoli, che rappresentano quasi il 46% della popolazione della Ue, dodici gli astenuti, ma la quota di popolazione scende al 31%, mentre nei cinque contrari i residenti sono il 22,5%. Il fatto che la Commissione abbia carta bianca potrebbe favorire una soluzione negoziale. Bruxelles può mettere sul tavolo un sistema di dazi che porta la tassazione alle dogane sulle e-car fino a oltre il 45%, e che avrà un impatto sui produttori del Dragone, molti dei quali controllati in maniera diretta o indiretta dalla Repubblica Popolare. Anche a Pechino conviene dialogare. E c’è tempo fino al 30 ottobre. giorno in cui il regolamento verrà pubblicato. La politica del doppio binario per ora dimane in piedi. Draghi: “Paesi Ue troppo piccoli, un danno i dazi con gli Usa”. Lagarde frena sul taglio dei tassi dal nostro corrispondente Claudio Tito 01 Ottobre 2024 Il ministero del Commercio della Cina non ha gradito il passaggio. E annuncia una «ferma opposizione alle pratiche protezionistiche ingiuste, non conformi e irragionevoli della Ue». Ha già presentato ricorso al Wto, l’organizzazione mondiale del commercio. La Ue «resta aperta a trovare una soluzione», dice la portavoce della Commissione Olof Gill. E il portavoce capo Eric Mamer aggiunge che «non c’è alcuna rappresaglia giustificata per qualcosa che è perfettamente in linea con le regole della Wto». Il numero uno del commercio di Bruxelles, Valdis Dombrovskis, e l’omologo cinese Wang Wentao, continueranno a parlarsi. Sullo sfondo rimane il rischio di un conflitto commerciale e le prime vittime sarebbero le di grossa cilindrata amate in Cina. Per questo la Germania (e i produttori tedeschi) hanno paura. Secondo il ministro delle Finanze, Christian Lindner, «non si deve innescare una guerra commerciale». La Spagna è sulla stessa linea. L’Italia, che ha votato a favore, con il ministro delle Imprese e del Made in Italy Adolfo Urso auspica l’adozione «di una logica win-win basata sul principio della reciprocità» e la ripresa dei negoziati «sia in bilaterale sia in sede di Wto per giungere a una soluzione condivisa». Ue: \"Insufficienti le misure della Cina sulle auto elettriche\". Spagna e Germania contro i dazi. E Stellantis stoppa per un mese la produzione della 500 12 Settembre 2024 Nemmeno le case vogliono sentir parlare di dazi. Volkswagen, alle prese con grandi difficoltà, ha bollato come «sbagliato» l’approccio dell’Europa. Stellantis sostiene «una concorrenza libera e leale», in linea con quella dell’Associazione europea dei costruttori di auto (Acea), che chiede però all’Europa di affrontare gli altri nodi della transizione, come il giro di vite (e le multe conseguenti) sulle emissioni di CO2. Il presidente, che è ad di Renault, Luca de Meo ha detto: «Su elettrico e software i cinesi sono in vantaggio perché hanno cominciato prima. I dazi sono una questione tattica». I costruttori cinesi cosa pensano? Si esprime il gruppo Geely, che controlla Volvo, Lotus, Smart: «Una grande delusione»."
        },
        {
            "Title": "Verona-Venezia 2-1, fatale un errore del portiere Joronen",
            "Source": "Repubblica",
            "Date": "2024-10-05",
            "Link": "https://www.repubblica.it/sport/calcio/serie-a/2024/10/04/news/verona_venezia_goln-423536722/",
            "Content": "Il derby veneto con il Verona resta un incubo per il Venezia che, per la quinta volta di fila, incluso il ko ai rigori in Coppa Italia nel 2020, fa felici i rivali che tornano a vincere (2-1) dopo 3 giornate di digiuno e si allontanano dai bassifondi della classifica. La squadra di Di Francesco ha rivissuto l’incubo di una settimana fa quando era stata sconfitta dalla Roma in rimonta. Anche al Bentegodi l’andamento è stato simile con gol decisivo subito negli ultimi 10’, tra l’altro nuovamente su palla inattiva (è il 7° in questo campionato, ndr). Segno evidente che vadano studiate, quanto prima, adeguate contromisure. Sorride, invece, il Verona, premiato per aver voluto fortemente i 3 punti, specie nel finale in cui è apparso decisamente avere più benzina in corpo degli arancioneroverdi. «La cronaca della gara» Botta e risposta in avvio tra Oristanio e Tengstedt Pronti, via e il Venezia sorprende gli scaligeri (2’): su un angolo dalla sinistra di Nicolussi Caviglia, la difesa gialloblù dorme e consente a Oristanio, appostato sul secondo palo, di insaccare di testa. Immediata la replica del Verona che, dopo aver sfiorato il bersaglio con un colpo di testa di Lazovic, pareggia già al 9’: pallone a scavalcare la retroguardia ospite di Mosquera per Tengstedt che con un ben destro al volo in diagonale infila Joronen. La partita è vivace e le occasioni fioccano: Il Verona sfiora il raddoppio con lo stesso Tengstedt e con Mosquera, il Venezia spaventa Montipò con Haps, Doumbia e Oristanio. Il Verona alza i ritmi, Zampano salva sulla linea il 2-1 Il derby resta piacevole anche nella ripresa: Busio impegna subito Montipò a terra, sul fronte opposto Magnani sfiora il palo di testa su angolo, Duda costringe Joronen alla deviazione in angolo, Livramento manda di poco oltre l’incrocio un destro a giro dal llimite. Il Verona prende coraggio ma il Venezia continua a difendersi con i denti: un destro a giro dalla sinistra di Tengstedt scavalca Joronen ma Zapano, subentrato ad Haps, salva di testa sulla linea. Kastanos entra e decide il derby con la collaborazione di Joronen È il prologo al gol del 2-1, che arriva all’81’, ad opera di un altro subentrato, Kastanos: un angolo dalla sinistra di Lazovic spiove dalla parte opposta sulla testa del cipriota che con la collaborazione di Joronen, che alza la palla sulla traversa e poi la fa carambolare in rete, sigla il gol-vittoria. Il Venezia non ne ha più e finisce per dover accettare la terza sconfitta in rimonta in campionato. VERONA-VENEZIA 2-1 (1-1)Verona (4-4-2): Montipò 6; Tchatchoua 6, Magnani 6.5, Ghilardi 6 (43' st Coppola sv), Bradaric 6; Livramento 6 (33' st Sarr sv), Belahyane 6.5, Duda 6.5 (33' st Dani Silva sv), Lazovic 6.5; Mosquera 6 (20' st Kastanos 6.5), Tengstedt 7 (43' st Okou sv). In panchina: Berardi, Perilli, Daniliuc, Faraoni, Lambourde, Sishuba, Ajayi, Cissé, Corradi. Allenatore: Zanetti.Venezia (3-5-1-1): Joronen 5; Idzes 6, Svoboda 6, Sverko 5.5 (39' st Raimondo sv); Candela 5.5, Doumbia 5.5 (16' st Ellertsson 5.5), Nicolussi Caviglia 6.5, Busio 5.5, Haps 6 (16' st Zampano 5.5); Oristanio 6.5 (27' st Yeboah 5.5); Pohjanpalo 5.5 (27' st Gytkjaer 5.5). In panchina: Bertinato, Grandi, Stankovic, Altare, Sagrado, Crnigoj, Schingtienne, Andersen, Carboni, El Haddad. Allenatore: Di Francesco.Arbitro: Guida 6.Reti: 3' pt Oristanio, 9' pt Tengstedt; 36' st autogol Joronen.Ammoniti: Bradaric, Duda, Magnani. Angoli: 13-6 per il Verona.Recupero: 1'; 4'."
        },
        {
            "Title": "IG lancia l’AI Index, uno strumento per investire nell’intelligenza artificiale",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/obiettivo-capitale/mercati/2024/10/07/news/ig_lancia_l_ai_index_uno_strumento_per_investire_nell_intelligenza_artificiale-423540209/",
            "Content": "IG ha annunciato il lancio dell’AI Index, un nuovo indice che offre agli investitori l’opportunità di ottenere un’esposizione ad alcune tra le principali aziende statunitensi attive nel settore dell’intelligenza artificiale. L’indice si inserisce nel percorso di diversificazione dell’offerta che la società specializzata nel trading online porta avanti con l’obiettivo di mettere a disposizione della clientela nuovi strumenti per investire in settori innovativi e in società ad alto potenziale di crescita. L’AI Index racchiude 25 società quotate sul mercato statunitense che generano i propri ricavi nell’ecosistema dell’intelligenza artificiale e che operano in segmenti quali, ad esempio, microprocessori, data center e machine learning. Grazie al nuovo indice, che offre un notevole potenziale di diversificazione, i trader hanno la possibilità di investire su colossi come Nvidia, Palantir, CrowdStrike, Aspen Technology e ARM Holdings, posizionandosi al meglio per beneficiare della rapida espansione e dell’impatto trasformativo dell’intelligenza artificiale in vari settori. I valori dell'indice sono diffusi su base intraday e end-of-day. L'indice è calcolato e gestito da Bitadata e il mercato viene ribilanciato su base semestrale. Il mercato è attualmente disponibile durante l’orario della sessione standard delle borse statunitensi. “L'intelligenza artificiale rappresenta una delle tendenze più dinamiche e rivoluzionarie nel panorama economico globale e apre notevoli prospettive di investimento – ha commentato Fabio De Cillis, country manager per l’Italia di IG – Il lancio di questo nuovo indice è la testimonianza del costante impegno di IG nel rispondere alle esigenze della propria clientela per accompagnarla verso il raggiungimento dei propri obiettivi. Per il futuro, noi di IG puntiamo ad innovare ulteriormente la nostra piattaforma di offerta con un approccio che permetta ai trader di vivere un’esperienza d’investimento consapevole, trasparente e personalizzata”."
        },
        {
            "Title": "“Violenza di gruppo fuori dalla discoteca la notte di Ferragosto”: in manette due giovani ventenni che stavano per lasciare la città",
            "Source": "Repubblica",
            "Date": "2024-10-07",
            "Link": "https://genova.repubblica.it/cronaca/2024/10/07/news/violenza_di_gruppo_fuori_dalla_discoteca_la_notte_di_ferragosto_in_manette_due_giovani_ventenni_che_stavano_per_lasciare_-423540493/",
            "Content": "Le manette sono scattate sabato, quando la Squadra Mobile della polizia di Genova ha fermato due giovani poco più che maggiorenni: uno 19 anni. l’altro 21, avevano in tasca un biglietto per lasciare la città. Ora la pm del pool “fasce deboli” Valentina Grosso li accusa di violenza sessuale di gruppo e lesioni aggravate nei confronti di una trentenne. Perché la donna, lo scorso Ferragosto, era arrivata in ospedale e aveva denunciato quanto accaduto fuori da una discoteca di corso Italia, la promenade di Genova, uno dei più centrali luoghi della movida estiva. La trentenne era stata visitata dal personale sanitario, che aveva riscontrato le lesioni. I poliziotti, dopo la ricostruzione della nottata da parte della donna, sono risaliti ai due: una volta fermati, oltre ai biglietti hanno trovato sui loro telefoni immagini di quanto accaduto a Ferragosto. Sono stati portati nel carcere di Pontedecimo."
        },
        {
            "Title": "Gen Z e Y alla ricerca di esperienze di viaggio autentiche",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/osserva-italia/osserva-viaggi/2024/10/07/news/gen_z_e_y_alla_ricerca_di_esperienze_di_viaggio_autentiche-423540235/",
            "Content": "In tutto il mondo i turisti sarebbero alla ricerca di esperienze di viaggio in grado di promuovere la loro crescita personale, i legami culturali e il senso di comunità: più di una persona su due (58%) riterrebbe, infatti, che festival musicali, eventi folkloristici, set cinematografici ecc. arricchiscano la loro identità ben più degli ‘oggetti’. A rivelarlo uno studio sulle nuove tendenze di viaggio delle generazioni Y e Z, condotto da Globetrender per la catena globale di hotel economy Ibis che ha coinvolto 9 mila consumatori in otto mercati chiave (Regno Unito, Stati Uniti, Brasile, Francia, Germania, India, Australia e Cina). In particolare, il 25% degli intervistati (39% tra le generazioni Y e Z) prenoterebbe una vacanza basandosi esclusivamente su ciò che ha visto sui social media. Principali fonti d’ispirazione sarebbero, in tal senso, Instagram, con il 27% di preferenze, e TikTok, con il 17%. A livello globale, il costo sarebbe invece il fattore che influirebbe maggiormente sulla scelta della destinazione di viaggio finale (44% degli intervistati). A seguire, qualità del contesto ambientale (42%) e clima (33%, 42% tra i britannici). Il 48% degli intervistati appartenenti alle Gen Y e Z ritiene, inoltre, che ‘vivere un’esperienza sia più importante che spuntare semplicemente una meta dalla lista’. Il 13%, a sua volta, intende assistere ad eventi sportivi e visitare stadi famosi mentre il 92% considera importante la scena gastronomica locale (per il 49% ‘molto importante’, 44% ‘abbastanza importante’). L'8% preferisce, infine, visitare ‘location’ famose. Complice l’avvento dello ‘smart working’, il 12% degli intervistati delle Gen Z e Y prevede di fare almeno un ‘workation’ nel corso del 2025 a fronte di un 23% che desidera combinare lavoro e tempo libero lavorando all'estero e prolungando il viaggio. Il 26% punta a combinare più città in un unico viaggio mentre il 28% intende viaggiare con amici. Il 33% dei rispondenti Gen Z e Y - in primis i viaggiatori Lgbtq+ - desidera connettersi con comunità affini per rafforzare il senso di appartenenza mentre l'8% del campione (14% per i 18-24enni) predilige esperienze di vita notturna o, comunque, dopo il tramonto."
        },
        {
            "Title": "Sette ottobre, Mattarella: “Solidarietà al popolo israeliano a un anno dal barbaro attacco di Hamas, ora cessate il fuoco e evitare l’allargamento del conflitto” - la Repubblica",
            "Source": "Repubblica",
            "Date": "2024-10-07",
            "Link": "https://www.repubblica.it/politica/2024/10/06/news/7_ottobre_mattarella_solidarieta_cessate_il_fuoco-423538907/",
            "Content": "“Ferma condanna e forte indignazione ha suscitato, in Italia e nel mondo, il barbaro attacco condotto da Hamas contro inermi cittadini israeliani lo scorso 7 ottobre 2023. A un anno di distanza, grande è la vicinanza e la solidarietà della Repubblica Italiana al popolo israeliano così ignobilmente colpito”. Così il presidente della Repubblica Sergio Mattarella in una nota ricordando l’attacco di Hamas nel Sud di Israele. Continua il Quirinale: “Nel deplorare nuovamente quel brutale atto terroristico, partecipiamo con commozione al dolore delle famiglie delle vittime e rinnoviamo l’appello affinché le persone prese crudelmente in ostaggio con pratica disumana, vengano liberate e possano ricongiungersi ai loro familiari. In questo anno gli effetti di quella tragedia si sono moltiplicati, investendo incolpevoli popolazioni dell’intera area, mentre si diffondono gravi e inaccettabili recrudescenze di sentimenti di antisemitismo, da condannare e contrastare con determinazione”. “L’Italia sostiene convintamente il diritto di Israele alla propria esistenza in pace e sicurezza e alla difesa dagli attacchi, nel rispetto del diritto internazionale e del diritto internazionale umanitario. È più che mai necessario giungere a un cessate il fuoco immediato per porre termine alla sequela di orrori che si sono susseguiti dal 7 ottobre dello scorso anno ad oggi e scongiurare l’allargamento del conflitto, prospettiva che gli accadimenti recentissimi rendono purtroppo vicina e concreta”, le parole del capo dello Stato. “Profonda è la preoccupazione per la condizione dei civili a Gaza, la cui popolazione ha patito indicibili lutti e sofferenze e ha diritto ad essere sottratta alle distruzioni e alla violenza della guerra. Occorre una definitiva soluzione negoziata tra Israele e Palestina che, con il concorso della comunità internazionale, preveda la creazione di due Stati sovrani e indipendenti. Ciò è indispensabile per garantire pace e sicurezza durevoli ai due popoli e all’intera regione, e per evitare che l’ostilità, l’avversione e il risentimento accumulatisi in questi mesi producano in tutto il Medio Oriente nuove e sempre più drammatiche esplosioni di violenza”. “È una responsabilità che, se compete, in primo luogo, a israeliani e palestinesi, deve vedere attivi tutti i popoli amanti della pace, affinché l’orrore del passato non si ripeta, provvedendo sin d’ora a stabilire i termini di un futuro di intesa tra tutti gli Stati della regione”."
        },
        {
            "Title": "Accensione riscaldamento in Italia 2024: ecco le date e le città",
            "Source": "Repubblica",
            "Date": "2024-10-07",
            "Link": "https://www.repubblica.it/economia/diritti-e-consumi/2024/10/07/news/riscaldamento_accensione_termosifoni_2024_date_italia-423539986/",
            "Content": "MILANO – Il caldo dell’estate è ormai un lontano ricordo lungo quasi tutta la penisola, e in molte regioni d’Italia le temperature sono scese ben oltre la media rispetto allo stesso periodo degli anni passati. In diverse città è quindi già tempo dell’accensione dei riscaldamenti. Ecco la mappa zona per zona. L’Italia è divisa in sei zone climatiche che raggruppano gruppo di province zona climatica A - Lampedusa, Porto Empedocle e Linosa; zona climatica B - Le province di Agrigento, Catania, Crotone, Messina, Palermo, Reggio Calabria, Siracusa e Trapani; zona climatica C - Bari, Benevento, Brindisi, Cagliari, Caserta, Catanzaro, Cosenza, Imperia, Latina, Lecce, Napoli, Oristano, Ragusa, Salerno, Sassari e Taranto; zona climatica D -Ascoli Piceno, Avellino, Caltanissetta, Chieti, Firenze, Foggia, Forlì, Genova, Grosseto, Isernia, La Spezia, Livorno, Lucca, Macerata, Massa Carrara, Matera, Nuoro, Pesaro, Pescara, Pisa, Pistoia, Prato, Roma, Savona, Siena, Teramo, Terni, Vibo Valentia, Viterbo; zona climatica E – Alessandria, Aosta, Arezzo, Asti, Bergamo, Biella, Bologna, Bolzano, Brescia, Campobasso, Como, Cremona, Enna, Ferrara, Frosinone, Gorizia, L’Aquila, Lecco, Lodi, Milano, Modena, Novara, Padova, Parma, Pavia, Perugia, Piacenza, Pordenone, Potenza, Ravenna, Reggio Emilia, Rieti, Rimini, Rovigo, Sondrio, Torino, Treviso, Trieste, Udine, Varese, Venezia, Verbania, Vercelli, Verona, Vicenza; zona climatica F – Belluno, Cuneo e Trento. Per ciascuna zona sono previsti orari diversi di accensione del riscaldamentoZona A: i termosifoni possono essere tenuti accesi dal 1° dicembre al 15 marzo, per massimo sei ore al giorno. Zona B: I caloriferi possono rimanere accessi dall'1 dicembre al 31 marzo e per massimo otto ore al giorno.- Zona C: Accensione il 15 novembre, spegnimento il 31 marzo. La durata è massimo dieci ore al giorno. Zona D: il riscaldamento può essere tenuto acceso dal 1° novembre al 15 aprile per 12 ore al giorno. Zona E: i caloriferi si possono essere accesi dal 15 ottobre, fino al 15 aprile, per un massimo di 14 ore al giorno. Zona F: Nessuna limitazione."
        },
        {
            "Title": "Giuli: “Ho il pedigree di destra, con nonno monarchico che andò a Salò”. Il tatuaggio? “Non è un’aquila fascista”",
            "Source": "Repubblica",
            "Date": "2024-10-07",
            "Link": "https://www.repubblica.it/politica/2024/10/06/news/alessandro_giuli_nonno_monarchico_salo-423538709/",
            "Content": "\"Perché sono diventato di destra? E' stato naturale. Era nel pedigree. Ho avuto un nonno monarchico e da parte paterna un nonno che ha fatto la marcia su Roma, che ha portato la famiglia a Salò. E anche un padre che ha lavorato nel sindacato della destra sociale, insomma tutto il pedigree\". Così il ministro della Cultura Alessandro Giuli conversando con Pietro Senaldi alla convention di FdI a Brucoli. \"Il processo di mostrificazione nei miei confronti è stato facile, perché ti antipatizza in un attimo – continua Giuli – . Ad esempio sui riti celtici. L'ultima cosa che mi hanno detto è stata 'E' vero che mangi fegato crudo?' E' una cosa che fanno i salafiti dopo avere squartato gli infedeli. Sono uno studioso, un appassionato di riti religiosi\". \"C'è chi vuole parlare dei miei tatuaggi e io voglio fare una precisazione forse necessaria, quando i soliti antipatizzanti dicono ha un'aquila fascista e poi è un attimo a dire gli piace Roma antica quindi è un seguace del Mussolinismo\", ha detto Giuli. “È la riproduzione di una insegna del primo secolo dopo Cristo. O uno si mette in testa di fare una retata per ricostituzione del partito fascista da Augusto a tutta la dinastia Giulio-Claudia e allora va bene, ma è un po’ complicata farla passare per aquila fascista, va ben la distopia, ma sempre una moneta del primo secolo resta\". \"Cosa mi ha detto il premier Meloni quando mi chiamò per dirmi che sarei diventato ministro? Mi ha chiesto 'Ce l'hai il vestito?' E quello era l'unico giorno in cui non lo indossavo perché dovevo andare in campagna. Quel giorno sono finito a giurare da Mattarella\". Così raccontando come apprese che sarebbe diventato ministro. Giuli, l’ultimo esame (a 48 anni) del ministro della Cultura. In gennaio la laurea di Viola Giannoli 30 Settembre 2024 \"Perché ho aspettato questa età per laurearmi? E' un progetto che nasceva quando era presidente del Maxxi, una di quelle debolezze presenili o senili. Potrei rispondere come Vittorio Feltri. Perché ho cominciato a lavorare presto\". \"L'idea è di rendere più semplice e trasparente l'accesso al credito. Dobbiamo evitare che cittadini pensino: superbonus, reddito di cittadinanza cinematografica. Non esisteranno privilegi. Chi sa fare cinema non ha alcunchè da temere\". Infine: \"Mando un mondo di auguri a Nanni Moretti che ha avuto un infarto. Lo incontro dal pasticcere, lui prende il cappuccino con la Sacher\"."
        },
        {
            "Title": "Formazione, due webinar sui certificati di investimento",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/obiettivo-capitale/news/2024/10/07/news/formazione_due_webinar_sui_certificati_di_investimento-423540348/",
            "Content": "Al via \"Introduzione ai certificati di investimento\", due nuovi appuntamenti online del percorso di formazione organizzato da Anasf in partnership con Acepi (Associazione Certificati e Prodotti di Investimento) per promuovere la conoscenza di base delle caratteristiche e del funzionamento delle principali tipologie di certificati di strategie di investimento. Il primo webinar con il modulo base è previsto per giovedì 10 ottobre, dalle 16.00 alle 18.00. Il programma comprende: Il certificato: definizione e meccanismo di costruzione Il ruolo dei dividendi nei certificati Le categorie dei certificati secondo Acepi La protezione del capitale con i certificati La ricerca di rendimento La fiscalità e le strategie di switch to recovery Il secondo webinar con il modulo avanzato si svolgerà lunedì 14 ottobre dalle 16.00 alle 18.00, e prevede: I certificati come pacchetti di opzioni e le variabili che incidono sull'andamento dei prezzi sul mercato secondario I portafogli in certificati, strategia Ottimizzazione del portafoglio obbligazionario Per maggiori informazioni si può consultare la pagina dedicata a questo link."
        },
        {
            "Title": "Carvajal, grave infortunio e lungo stop: il Real Madrid gli rinnova il contratto",
            "Source": "Repubblica",
            "Date": "2024-10-07",
            "Link": "https://www.repubblica.it/sport/calcio/esteri/2024/10/06/news/carvajal_infortunio_real_madrid_rinnova_contratto-423538772/",
            "Content": "Bel gesto del Real Madrid nei confronti di Dani Carvajal, il 32enne difensore spagnolo che si è gravemente infortunato sabato in occasione del match di campionato contro il Villarreal. Uscito in barella, Carvajal si è sottoposto ad esami che hanno evidenziato la rottura del legamento crociato anteriore, la rottura del legamento collaterale esterno e la rottura del tendine popliteo della gamba destra. Un infortunio che richiederà un lungo periodo di stop, secondo i media spagnoli ci vorranno infatti almeno 10 mesi per rivedere in campo il giocatore. Carvajal lascia il campo in barella (reuters) Il rinnovo di un anno Ma il Real aspetterà Carvajal e questa mattina ha annunciato con una nota di aver prolungato fino al giugno del prossimo anno il contratto del nazionale spagnolo. “Il Real Madrid C. F. annuncia che, come previsto, ha concordato con Dani Carvajal il prolungamento del contratto del nostro giocatore, che rimane legato al club fino al 30 giugno 2026” si legge nella nota che elenca tutti i numeri della carriera di Carvajal nei Blancos, una storia iniziata nel 2013 e fatta di “26 titoli in 427 partite: 6 Champions League, 5 Coppe del Mondo per Club, 5 Supercoppe Europee, 4 campionati, 2 Coppe del Re e 4 Supercoppe di Spagna”. Il Real “vuole dimostrargli tutto il suo sostegno e il suo affetto e gli augura una pronta guarigione, in modo da poter godere di nuovo del suo calcio in campo il prima possibile”."
        },
        {
            "Title": "Pisa, ucciso con un colpo di pistola alla tempia davanti al figlio. La fuga dei killer in moto",
            "Source": "Repubblica",
            "Date": "2024-10-07",
            "Link": "https://firenze.repubblica.it/cronaca/2024/10/06/news/pisa_oratoio_omicidio_pistola_colpi_figlio_processione-423539380/",
            "Content": "Un uomo è stato ucciso a Pisa, nella frazione di Oratoio, intorno alle 21 del 6 ottobre. Mentre stava per partire una processione in occasione della festa della Madonna del Rosario, sono stati uditi diversi colpi di pistola. La vittima è Beni Arshiaj, 37 anni, incensurato e padre di due figli piccoli, e sarebbe stato freddato davanti a uno di loro nella corte della loro abitazione. Secondo le prime testimonianze era a bordo di un furgone ed è stato raggiunto alla tempia da un proiettile di piccolo calibro, ma gli accertamenti sono tuttora in corso. I killer sarebbero scappati in moto. L'uomo era appena rientrato a casa ed aveva parcheggiato il suo furgone, quando è stato ucciso. Il mezzo era ancora in moto all'arrivo della polizia. Non è ancora chiaro il movente dell'omicidio, né l'ambiente dentro il quale sarebbe maturato. Sconvolto il quartiere di Oratorio dove stava per partire la processione per la Madonna del Santo Rosario, che è stata poi sospesa. Sui social il parroco scrive: \"Al suono gioioso delle campane si è mischiato lo scoppio freddo di colpi mortali. Non abbiamo fatto la nostra processione stasera, e siamo tornati alle nostre case velocemente, frastornati, stupiti, incuriositi, spaventati...\"."
        },
        {
            "Title": "Effetto maltempo sulle Dolomiti: fino a mezzo metro di neve, crollo delle temperature e termosifoni già accesi",
            "Source": "Repubblica",
            "Date": "2024-10-07",
            "Link": "https://www.repubblica.it/cronaca/2024/10/07/news/effetto_maltempo_sulle_dolomiti_fino_a_mezzo_metro_di_neve_crollo_delle_temperature_polari_e_termosifoni_gia_accesi-423540123/",
            "Content": "La neve ha fatto la sua comparsa sulle Dolomiti Bellunesi, in alcuni punti fino a 30 centimetri, imbiancando le Prealpi Vicentine e portando le temperature a otto gradi in alcune aree della pianura. Nella tarda serata di giovedì è stato chiuso il Passo Giau, nel Comune bellunese di Val Di Zoldo, a 2236 metri di altitudine. È stata interdetta al traffico la strada provinciale 638 e termosifoni accesi ma “solo per 7 ore al giorno”. Le nevicate Anche sull’Altopiano di Asiago e sul resto della montagna vicentina è arrivata la prima neve della stagione. Nella notte fra giovedì e venerdì nel comprensorio dei Sette Comuni è nevicato sopra i 1500-1600 metri, con le cime che risultavano tutte imbiancate all’alba di ieri. Sul Monte Verena, dove si trova una delle principali stazioni sciistiche dell’Altopiano, ci sono già tra i 7 e i 10 centimetri, mentre ne sono caduti oltre 15 a Cima XII e sul Monte Ortigara. Nelle prime ore del mattino la colonnina sull’Altopiano è scesa vicino agli zero gradi. La neve è caduta anche in altre località del Vicentino, dove sono imbiancate le cime del Monte Grappa, del Pasubio e delle Piccole Dolomiti, sopra il comprensorio di Recoaro Terme. Termosifoni accesi a tempo Le temperature sono crollate ovunque, portando le prime accensioni dei termosifoni nel Bellunese, unica provincia veneta che si trova in zona F assieme a Trento e Cuneo. Questa fascia climatica non prevede limitazioni orarie né di calendario, mentre le altre sei province venete sono in zona E, nella quale serve una deroga per l’accensione per un massimo di sette ore giornaliere fino al 15 ottobre. Il Comune di Trento ha voluto chiarire ai cittadini le corrette modalità di utilizzo del sistema di riscaldamento. “Si ricorda che in attesa della consueta ordinanza di ottobre che permette di accendere il riscaldamento per 14 ore al giorno, è sempre possibile accendere gli impianti di riscaldamento per 7 ore al giorno”. Nella zona climatica «F», invece, il funzionamento degli impianti termici non è soggetto ad alcuna limitazione. Il sindaco Franco Ianeselli, sui suoi profili social, invita per quanto possibile a non alzare troppo i termostati: “Così risparmiamo sulla bolletta e limitiamo il nostro impatto ambientale”."
        },
        {
            "Title": "Due borse di studio da 8.800 sterline per consulenti finanziarie per un corso alla London Business School",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/obiettivo-capitale/news/2024/10/07/news/due_borse_di_studio_da_8800_sterline_per_consulenti_finanziarie_per_un_corso_alla_london_business_school-423540269/",
            "Content": "Anche quest’anno J.P. Morgan AM e Anasf (Associazione nazionale consulenti finanziari) sono insieme per promuovere l'assegnazione di due borse di studio per l’iscrizione al corso “Strategic investment management” da svolgersi presso la London Business School e del valore ciascuna di circa 8.800 sterline. In occasione della XI edizione, la borsa di studio sarà dedicata esclusivamente alle consulenti finanziarie, con l’intento di contribuire ad innalzare la percentuale di professioniste abilitate all’offerta fuori sede. L’iniziativa è rivolta alle consulenti finanziarie di età uguale o inferiore ai 30 anni, che abbiano superato la prova valutativa per l’iscrizione all’Albo Ocf nell’anno 2024, iscritte all’Albo Ocf e che dimostrino di possedere un adeguato livello di conoscenza della lingua inglese. La borsa di studio sarà interamente destinata a finanziare la sola partecipazione al programma di formazione. Le domande di partecipazione dovranno arrivare in Associazione entro e non oltre il 31 dicembre 2024. La determinazione delle due destinatarie della Borsa di Studio avverrà entro il 14 febbraio 2025. Per maggiori informazioni e per leggere il bando, si può consultare la pagina dedicata a questo link."
        },
        {
            "Title": "Supply chain, in Italia solo un’impresa su dieci ha un sistema di monitoraggio completo",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/osserva-italia/trend/2024/10/07/news/supply_chain_in_italia_solo_un_impresa_su_dieci_ha_un_sistema_di_monitoraggio_completo-423540183/",
            "Content": "Monitorare in modo efficace la supply chain è un’esigenza per molte imprese italiane. L’80% applica specifici Kpi per la valutazione delle prestazioni della propria supply chain, ma solo il 33% misura un numero sufficiente di parametri tecnici ed economici e l’11% dimostra un grado elevato di maturità con un sistema dedicato e in grado di tracciare efficacemente tutti i segnali, anche deboli. A livello tecnologico, in Italia c’è ancora poca diffusione di strumenti avanzati, con la maggior parte delle imprese che non adotta nemmeno tecnologie disponibili da decenni e continua a operare in manuale su fogli di calcolo agganciati a dati disponibili localmente. Sono questi alcuni risultati della ricerca dell’Osservatorio Supply chain planning del Politecnico di Milano. Più del 50% non misura le prestazioni in modo sufficientemente completo, ma si limita a valutare indicatori di prestazione tecnica, come puntualità e completezza. Solamente il 30% misura un numero sufficientemente completo di Kpi tecnici ed economici in modo da cogliere sia i segnali forti sia i segnali deboli. Questi dati testimoniano un grado di maturità relativamente limitato di molte imprese italiane nella conoscenza dello “stato di salute” delle proprie supply chain. Una limitata maturità che emerge anche quando si tratta di adottare strumenti tecnologici adeguati che permettano, in una prima fase, la raccolta dei dati e, successivamente, l’interpretazione degli stessi come supporto alle decisioni strategiche. Il 54% delle pmi e il 67% delle grandi imprese hanno ruoli dedicati alla pianificazione della supply chain, una differenza modesta. Viceversa, un quinto circa delle pmi (21%) non riconosce ancora la necessità di ruoli dedicati alla pianificazione della supply chain; nelle grandi imprese, questa mancanza di riconoscimento è molto meno diffusa (9%), a indicare una maggiore maturità gestionale. “Questi risultati suggeriscono che le grandi imprese hanno bisogno di una pianificazione formale della supply chain per gestire la loro maggiore complessità e ottimizzare costi e risorse - dichiara Roberto Cigolini, direttore dell’Osservatorio – Nelle pmi, invece, la gestione risulta meno strutturata e dipende meno da ruoli formali”. Nel processo di production planning, chi utilizza gli strumenti dedicati scende al 27% delle grandi aziende e al 6% delle pmi, con il resto del campione che si affida esclusivamente sull'esperienza oppure a fogli di calcolo. Stessa situazione per la gestione delle scorte: quasi metà delle imprese si affida a fogli di calcolo, un terzo utilizza pacchetti di business intelligence e una piccola quota (11% delle pmi e 22% delle grandi aziende) adotta strumenti più complessi. Circa un quarto delle imprese utilizza fogli di calcolo per la pianificazione dei trasporti, mentre solo una minoranza si affida a strumenti più sofisticati. Il 42% non ha alcun processo strutturato per la gestione del rischio e si affida all’esperienza dei responsabili gestione degli scenari più complessi per l’attività d’impresa. La metà delle imprese non utilizza alcun tipo di strumento dedicato per la riprogettazione della supply chain, ma fa affidamento sull’esperienza e la sensibilità dei suoi dirigenti. Questo dato raggiunge quasi il 60% nelle pmi ed è indice di una diffusa ridotta capacità di previsione e adattamento al mutato contesto economico e geopolitico globale."
        },
        {
            "Title": "Juve-Cagliari, finale infuocato: pareggio dei sardi su rigore ed espulsione di Conceicao, cosa è successo",
            "Source": "Repubblica",
            "Date": "2024-10-07",
            "Link": "https://www.repubblica.it/sport/calcio/serie-a/juventus/2024/10/06/news/juventus_cagliari_espulsione_conceicao-423538784/",
            "Content": "Prima il rigore per il Cagliari, quindi l'espulsione di Conceicao. Cambia in pochi minuti la partita della Juventus contro i sardi: all'88' i rossoblù pareggiano su calcio di rigore di Marin, concesso dall'arbitro Marinelli dopo essere stato richiamato all'on field review per un fallo di Douglas Luiz su Piccoli. Raggiunta sul pareggio, la Juventus si è riversata in avanti: Conceicao ha provato a sfondare sulla destra e dopo essere entrato in area si è lasciato andare dopo un contrasto con Obert. Simulazione per Marinelli e secondo giallo ed espulsione per il portoghese."
        },
        {
            "Title": "Monza-Roma: gli audio degli arbitri sull’episodio. Ecco cosa è successo",
            "Source": "Repubblica",
            "Date": "2024-10-07",
            "Link": "https://www.repubblica.it/sport/calcio/serie-a/2024/10/07/news/monza_roma_baldanzi_rigore_var-423539578/",
            "Content": "Ha fatto discutere a lungo. Il ds della Roma Ghisolfi ha definito “inaccettabile non fischiare quel rigore chiaro su Baldanzi”. Il tecnico Juric ha parlato di un rigore “scandaloso” non concesso. Quell’intervento di Kyriakopoulos che avrebbe potuto dare un finale diverso a Monza-Roma è stato al centro della discussione a Open Var su Dazn. Rigore su Baldanzi, gli audio del Var L’audio del Var Aureliano e dell’arbitro La Penna racconta come la decisione sia stata presa in pochi istanti, dopo quell’intervento del difensore del Monza sull’attaccate della Roma, in piena area di rigore. In sottofondo, un attimo dopo il contrasto, con Baldanzi ancora a terra, si sentono i romanisti protestare e l’arbitro minacciarli: “Ammonisco, eh!”. In sala Var, a Lissone, iniziano a valutare l’episodio, commentando ad alta voce le immagini che vedono per analizzarle: “Allora, mentre (Kyriakopoulos) corre gli dà un piccolo pestone sul piede (a Baldanzi). Ma sta correndo e non sta guardando il pallone. Però stanno correndo insieme. Cioè: lui è fermo e l’altro sta guardando il pallone”. Le pagelle di Monza-Roma: la tecnica di Maldini, l’efficacia di Dovbyk dal nostro inviato Franco Vanni 06 Ottobre 2024 Rigore Monza-Roma, cosa dicono gli arbitri Questo è lo scambio tra Aureliano e il suo Avar Meraviglia, che pare d’accordo. A quel punto, i due rassicurano l’arbitro: “Puoi riprendere il gioco. Stanno correndo, lo pesta nel piede ma non è in nessun modo… non fa nessuna azione fallosa”. E allora La Penna lo annuncia ai giocatori: “Non è rigore, non è rigore”. In studio è d’accordo Gervasoni, vice commissario designatore della CAN A. E spiega perché in questo caso non dovesse per lui intervenire il Var: “I due giocatori guardano in aria e nessuno dei due giocatori fa una azione fallosa. Riteniamo che sia uno scontro fortuito di gioco. Lo vogliamo paragonare a quello di Di Lorenzo in Napoli-Monza. Riteniamo che l’intervento in Como-Verona, ahimé punito, sia sotto la nostra soglia abituale: non vogliamo che dei micro tocchi o micro pestoni siano puniti con il calcio di rigore. Perché siano interventi Var devono essere step on foot chiari. Cioè punibili in maniera imprudente con il cartellino giallo”. Serie A Zapata, tripla lesione al ginocchio e stagione finita Monza-Roma: cosa è successo. Gli audio degli arbitri Napoli e Inter, entra nel vivo la sfida scudetto Inchiesta sugli ultrà, cosa rischiano i giocatori coinvolti Classifica | Calendario | Classifica marcatori Ambrosini e Toni: “Per noi era rigore” Non è d’accordo però Massimo Ambrosini. “No, io difensore mi assumo il rischio di andare a tamponarlo o colpirlo. L’imprudenza, il rischio che il difensore si prende… per me è rigore”. La pensa così anche Luca Toni: “Sono d’accordo. Ai tempi nostri non era mai rigore, ma adesso… ne ho visti dare di molto peggio”."
        },
        {
            "Title": "Lastrico di proprietà, la servitù per “servizi può riguardare anche l'installazione di un pannello solare?",
            "Source": "Repubblica",
            "Date": "2024-10-07",
            "Link": "https://www.repubblica.it/economia/diritti-e-consumi/casa/domande-e-risposte/2024/10/06/news/lastrico_di_proprieta_la_servitu_per_servizi_puo_riguardare_anche_l_installazione_di_un_pannello_solare-423538588/",
            "Content": "La servitù è un diritto reale su bene altrui. Nel caso dei beni immobili si tratta di un onere imposto su di un fondo, denominato servente, per l'utilità di un altro fondo, definito dominante, ad esempio il diritto a passare su un terreno di proprietà altrui. Nel caso specifico il tetto è il fondo servente. La servitù deve essere prevista con un atto pubblico e nell'atto in questione debbono essere precisati gli obblighi del fondo servente e di quello dominante. Per legge il proprietario del fondo dominante ha l'obbligo di contribuire alle spese di manutenzione del fondo servente, in misura proporzionale all'uso. Per quanto riguarda la possibilità di installare l'impianto fotovoltaico sul tetto, considerando che la servitù è già prevista per antenna e serbatoio e altri servizi, è difficile vietare al proprietario del fondo dominante di utilizzare il suo tetto per l'impianto fotovoltaico, dato che si tratta di un tipo di installazione al servizio della sua abitazione. Ovviamente l'intervento dovrà essere a norma e non creare alcun tipo di problematiche, mentre per quanto riguarda la necessità di ottenere la sua 'autorizzazione deve verificare cosa è scritto nel contratto di servitù. Questo è un articolo a pagamento, ma oggi te lo regaliamo."
        },
        {
            "Title": "Azionario Usa, investire cavalcando le elezioni: gli effetti delle agende politiche sul mercato",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/obiettivo-capitale/mercati/2024/10/07/news/azionario_usa_investire_cavalcando_le_elezioni_gli_effetti_delle_agende_politiche_sul_mercato-423540703/",
            "Content": "L'epilogo delle presidenziali statunitensi ha il potenziale di generare un impatto significativo sul mercato azionario americano: le differenze dei programmi elettorali dei due candidati e la loro crescente polarizzazione potrebbero avere dei riflessi sul piano finanziario, creando diverse opportunità per gli investitori a livello di titoli e settori. Più nel dettaglio, una vittoria della democratica Kamala Harris porterebbe dei benefici ad alcuni segmenti, come la mobilità verde e il tema dell'energia e clima. Diversamente, tra i settori che potrebbero essere avvantaggiati dal successo del repubblicano Donald Trump ci sarebbero quello dei combustibili fossili, e ancora l'aerospaziale e la finanza. A indicarlo è un'analisi a cura di Eugenio Carnemolla, quantitative analyst di Vontobel, che cita anche uno studio sull’andamento del mercato azionario Usa nel corso delle ultime 19 elezioni, a cominciare da quelle vinte dal repubblicano Eisenhower nel 1952. L'esperto fa notare che il confronto dei rendimenti dell'azionario a stelle e strisce negli anni elettorali e in quelli non elettorali mostra che i secondi hanno riportato una performance media migliore dei primi del 4,1%: tuttavia, restringendo il confronto al periodo tra maggio e dicembre - e quindi negli anni elettorali, dalla fine delle primarie in poi - i rendimenti sono analoghi. \"Se ne deduce che negli anni elettorali il mercato tende a muoversi lateralmente fino alle primarie, per poi, al loro termine, registrare un rialzo quando il mercato inizia a scontare un vincitore. Prendere posizione da questo periodo in poi sui settori che ci si aspetta beneficino dall’implementazione del programma elettorale del candidato vincente può portare a ottenere rendimenti superiori a quelli del mercato\", spiega Carnemolla. La strategia Sulla base di queste considerazioni e valutando i programmi elettorali dei due candidati, Vontobel ha individuato sei temi per un posizionamento tattico sull'azionario americano che trarrebbero beneficio dalla vittoria dei democratici, e altri sei che otterrebbero dei vantaggi con l'insediamento di Trump alla Casa Bianca. Nel primo caso, si tratta dei settori energia e clima; veicoli elettrici e mobilità verde; assistenza sanitaria e industria farmaceutica; infrastrutture e industria manifatturiera; tecnologia e media; beni di consumo. Nel secondo invece, i comparti energia e combustibili fossili; aerospaziale e difesa; immobili; infrastrutture e produzione; tecnologia e media; finanza e telecomunicazioni. Nella sua analisi, Carnemolla mostra gli effetti delle due agende politiche nei settori e sui mercati finanziari. In particolare, gli obiettivi del repubblicano tendono a favorire maggiormente imprese e inflazione: probabilmente il deficit di bilancio aumenterebbe di più rispetto a quanto farebbe in caso di elezione del candidato democratico. Sul fronte della politica interna, ad esempio, Trump punta a spingere gli investimenti infrastrutturali, soprattutto nel comparto immobiliare; prevede inoltre un taglio delle tasse e una regolamentazione più leggera in diversi settori, in particolare in quello energetico tradizionale: su questo piano, inoltre, la linea è ridurre i sussidi al comparto green-tech e insistere sullo sviluppo delle fonti fossili. Infine i repubblicani sostengono politiche più rigide di isolamento economico e maggiori investimenti locali. Il programma dei democratici è opposto in diversi ambiti, a cominciare da quello energetico visto che Harris punta sulla sostenibilità e sostiene il comparto della transizione green e delle rinnovabili. Ancora, i democratici puntano su politiche che favoriscano l'uguaglianza, misure finanziate da aumenti delle tasse per i privati e grandi aziende, e maggior regolamentazione della finanza. E si battono per estendere a tutti l'assistenza sanitaria ed espandere l'accesso ai beni di consumo. \"Per prendere posizione su questi temi in modo semplice ma tenendo conto delle evoluzioni del mercato, abbiamo costituito due differenti panieri gestiti attivamente e composti da 30 titoli che generano una parte significativa delle loro vendite in essi\", continua l'esperto di Vontobel. \"Tali titoli sono individuati in base in parte alla loro capitalizzazione di mercato e in parte a scelte discrezionali del gestore. Tra i titoli nel paniere 'democratico' si possono citare Tesla, Broadcom, UnitedHealth Group, Amd, Walmart e Netflix. Tra i titoli nel paniere 'repubblicano', invece, oggi troviamo Oracle, Exxon, Trump Media & Technology Group, JPMorgan e GE Aerospace\"."
        },
        {
            "Title": "Lazio-Empoli: dove vederla in diretta tv e streaming, probabili formazioni",
            "Source": "Repubblica",
            "Date": "2024-10-07",
            "Link": "https://www.repubblica.it/sport/calcio/serie-a/2024/10/06/news/lazio_empoli_dove_vedere_tv_probabili_formazioni-423537584/",
            "Content": "I biancocelesti cercano la quarta vittoria consecutiva tra campionato e coppa ed arrivano alla partita con il morale alle stelle dopo il poker rifilato al Nizza giovedì in Europa League. I ragazzi di Baroni vogliono chiudere al meglio il primo tour de force stagionale. All'Olimpico arriva però l'Empoli, grande rivelazione di questo inizio di campionato: gli azzurri sono infatti ancora imbattuti in Serie A, unica squadra insieme alla Juventus, e vogliono continuare la striscia positiva. Nei 30 precedenti 22 successi dei biancocelesti, 5 dei toscani e 8 pareggi. Diretta tv e streaming Lazio-Empoli •Partita: Lazio-Empoli •Data: domenica 6 ottobre 2024 •Dove: Stadio Olimpico (Roma) •Orario: 15:00 •Canale TV: DAZN •Streaming: DAZN •Competizione: 7ª giornata Serie A Chi arbitra Lazio-Empoli La terna arbitrale e Var di Lazio-Empoli è cosi composta: Arbitro: Ayroldi Assistenti: Mondin-Cortese IV Ufficiale: Rutella VAR: Ghersini-Di Paolo Probabili Formazioni Lazio-Empoli Baroni schiera dall'inizio alcuni giocatori lasciati inizialmente a riposo contro il Nizza: Provedel, Lazzari, Romagnoli, Nuno Tavares, Rovella, Zaccagni e Dia. Confermatissimo Castellanos nel ruolo di centravanti, mentre sulla destra è ballottaggio aperto tra Isaksen e Noslin con il primo favorito. D'Aversa può contare sul pieno recupero di Fazzini che scalpita per giocare dal 1' con Esposito e Colombo. Sta meglio anche Maleh, ma in mezzo al campo sono favoriti Grassi e Henderson. In difesa ancora spazio per la rivelazione Goglichidze. Probabile formazione Lazio (4-2-3-1): Provedel, Lazzari, Gila, Romagnoli, Nuno Tavares, Rovella, Guendouzi, Isaksen, Dia, Zaccagni, Castellanos. All. Baroni. Probabile formazione Empoli (3-4-2-1): Vasquez, Goglichidze, Ismajli, Viti, Gyasi, Grassi, Henderson, Pezzella, Fazzini, Esposito; Colombo. All. D'Aversa. Dove vedere Lazio-Empoli in tv La partita tra Lazio ed Empoli verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Lazio-Empoli in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronisti DAZN per il match La telecronaca di DAZN sarà affidata alla coppia Mancini-Behrami. Pronostici Lazio-Empoli Lazio favorita secondo le quote dei bookmakers: la vittoria dei biancocelesti è offerta a 1.55, mentre il colpo esterno dell'Empoli è dato a 6.25. Alta anche la quota del pareggio, che vale 4 volte la posta. I padroni di casa segnano e subiscono con grande regolarità, per questo vi consigliamo il segno \"over 2,5\" che sfiora il raddoppio, a 1."
        },
        {
            "Title": "Gli attacchi sui dati costano oltre 3 milioni ad azienda. Ma solo il 2% ha strategie per affrontarli",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/07/news/gli_attacchi_sui_dati_costano_oltre_3_milioni_ad_azienda_ma_solo_il_2_ha_strategie_per_affrontarli-423540326/",
            "Content": "Oltre tre aziende su quattro, il 77%, prevede di aumentare il budget per la cyber security nel prossimo anno col crescere da una parte della digitalizzazione dei processi e in particolare dell'Intelligenza artificiale, dall'altra degli attacchi informatici. Un dato prospettico che però si scontra con la fotografia attuale che dice che solo il 2% ha messo in campo strategie e programmi di cyber resilience nonostante, mediamente, un violazione dei dati abbia un impatto stimato in oltre 3,3 milioni di di dollari per azienda. Secondo l'indagine Global digital trust insights 2025 condotta da Pwc su 4.042 dirigenti ed executives business e tech in 77 paesi, due terzi delle aziende, 67%, operando sempre più su piattaforme e su strumenti digitali basati su tecnologie GenAi hanno aumentato l'esposizione e la vulnerabilità aziendale, registrando un incremento del numero di attacchi nell'ultimo anno. Quasi un terzo, 30%, degli intervistati prevede che i budget cyber aumenteranno del 6-10% l'anno prossimo, mentre un quinto, 20%, si aspetta un aumento dei budget dell'11% o più. Oltre al picco negli attacchi hacker, anche le nuove normative cyber stanno stimolando gli investimenti e hanno coinvolto il 96% delle aziende negli ultimi 12 mesi. I maggiori timori restano minacce correlate alle tecnologie cloud (42%); operazioni di hack-and-leak (38%), violazioni di terze parti (35%) e attacchi a dispositivi connessi (33%). \"La resilienza informatica è responsabilità di tutti, dal top management al singolo dipendente. Dobbiamo ritenerci tutti reciprocamente responsabili e dobbiamo assicurarci di affrontare i rischi emergenti sfruttando le nuove tecnologie, basandoci sui principi fondamentali della sicurezza informatica e investendo in risorse che possano garantire il futuro dell'organizzazione\", spiega Giuseppe D'Agostino, partner Cybersecurity & Resilience Pwc Italia."
        },
        {
            "Title": "Scuola, Valditara: “Pensiamo a una assicurazione sanitaria per insegnanti e bidelli. Il voto in condotta? Una rivoluzione”",
            "Source": "Repubblica",
            "Date": "2024-10-07",
            "Link": "https://www.repubblica.it/scuola/2024/10/05/news/scuola_valditara_assicurazione_sanitaria_insegnanti-423537219/",
            "Content": "\"Stiamo pensando ad una assicurazione sanitaria per il personale della scuola”. Parole del ministro dell’Istruzione Giuseppe Valditara: “Ormai ce l'hanno i privati, tutti i dirigenti. Lo Stato deve garantire il benessere. Per questo abbiamo introdotto anche gli sconti per i docenti. Bisogna pensare ad un insegnante rispettato, valorizzato, da lì si costruisce e si cambia la società\". Valditara è intervenuto al convegno 'L'Italia dei conservatori: Europa, futuro, libertà' in corso a Roma, nella Giornata mondiale degli insegnanti. \"Per me è una aberrazione pensare a un genitore che picchia un docente: lo scorso anno le violenze e le aggressioni nelle scuole sono aumentate del 110%”, ha proseguito. Scuola, in classe senza smartphone, ora si educa alla Patria. L’anno inizia tra novità e riforme mancate Viola Giannoli 02 Settembre 2024 E ancora: \"Mi hanno accusato perché voglio valorizzare la parola lavoro, l'impegno; i ragazzi devono capire che il lavoro è bello, realizzante\". La nuova educazione civica e il nuovo voto in condotta sono \"una rivoluzione culturale che si scontra con chi\" ha portato avanti modelli differenti nel passato. \"Io non ho in mente uno Stato repressivo, ma la responsabilità è al centro di una società liberale che non è anarchica”. “Di fronte a scuole devastate all'indomani delle occupazioni dico che si tratta di teppismo: non c'entra nulla con la politica e mi indigna che ci siano politici che non lo ammettano. Non sono azioni contro il governo ma contro i cittadini italiani, noi tutti ci rimettiamo i soldi. A volte sono stati distrutti persino i bagni delle scuole: se è consentito tutto, se chi rompe non paga, è finita. L'autorità è un principio importante, fondamentale: basta fare quello che si vuole”. Scuola, troppi precari e discriminati: l’Italia deferita alla Corte di giustizia dell’Ue a cura della redazione Cronaca nazionale 03 Ottobre 2024 \"Oggi - ha proseguito – celebriamo in Italia e nel mondo la figura dell'insegnante, autentico professionista della conoscenza. In una scuola che deve essere sempre più il pilastro della crescita civile e sociale. A tutti i docenti vanno i miei più sentiti auguri e ringraziamenti”. Infine, Valditara ha ribadito che il nuovo contratto per la scuola sfiorerà il 6% di aumento."
        },
        {
            "Title": "Rusconi (Rovagnati): \"Una crescita nel segno dell'Esg\"",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/osserva-italia/le-storie/2024/10/07/news/rusconi_rovagnati_una_crescita_nel_segno_dell_esg-423540013/",
            "Content": "La lista delle società attive nell’agroalimentare italiano che redigono un bilancio di sostenibilità fa registrare l’importante arrivo di Rovagnati. Il produttore di salumi di Biassono, in provincia di Monza, sta per presentare il documento che elenca le iniziative intraprese (e i risultati ottenuti) in campo ambientale, sociale e di governance nel corso del 2023. Grazie all’implementazione di impianti di cogenerazione, per esempio, oggi Rovagnati autoproduce il 65% del fabbisogno di energia elettrica dei siti produttivi. Ulteriori risultati arriveranno dagli investimenti in corso nel campo delle rinnovabili: il produttore del Gran Biscotto sta infatti ampliando il parco fotovoltaico che si trova negli stabilimenti di Villasanta, Felino, Sala Baganza, Borgo del Sole e Arcore. Uno sforzo che consentirà di aumentare la capacità di autoproduzione di energia elettrica del 13%, arrivando così all’80% del fabbisogno elettrico aziendale. \"Con questo primo report Esg non stiamo raccontando solo il nostro impegno, ma stiamo anche ponendo basi solide per un futuro che coniuga crescita economica e responsabilità sociale - spiega Gabriele Rusconi, managing director and board member di Rovagnati - Il nostro programma di sostenibilità e di qualità responsabile sta infatti muovendo le politiche, i processi, le prassi, nonché orientando i nostri obiettivi all’interno dell’azienda stessa. Un percorso che sta coinvolgendo ogni dipartimento dell’organizzazione al fine di verificare aspettative, priorità e azioni di valore da un punto di vista sistemico”. Negli ultimi anni Rovagnati, che vanta un fatturato di 335 milioni di euro e circa 1.200 dipendenti, ha istituito una funzione Esg aziendale dedicata e si è dotata di un team Esg interfunzionale per promuovere lo sviluppo sostenibile che, fra i numerosi progetti avviati, conta anche quello che organizza la donazione delle eccedenze produttive che, nel 2023, sono state pari a 22.915 kg. \"Per noi di Rovagnati il concetto di sostenibilità coinvolge i meccanismi di governance, le scelte industriali e ovviamente l’innovazione di prodotto su cui continuiamo a lavorare per seguire l’evoluzione dei bisogni alimentari dei consumatori in un percorso consapevole che mette al centro ciò che è buono, sano e giusto: i tre principi che guidano il nostro operato in Italia e all’estero”, conclude Rusconi."
        },
        {
            "Title": "Sui razzi di Elon Musk c’è poco spazio per l’Italia",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/04/news/elon_musk_spacex_italia-423535957/",
            "Content": "Da gennaio SpaceX ha lanciato 96 razzi, uno ogni tre giorni. I suoi “concorrenti” europei, tutti insieme, due. Si può partire da qui, il cosiddetto “accesso allo spazio”, per capire quanto l’industria europea e quella italiana già dipendano dai prodigi hi-tech di Elon Musk. Obbligate a bussare alla sua porta per mandare in orbita cose o persone, la base di qualsiasi strategia celeste. In futuro questa dipendenza rischia di crescere ancora. Mentre l’industria spaziale europea affronta problemi strutturali, come scrive Mario Draghi nel suo rapporto, l’imprenditore americano punta a Marte, è pronto a lanciare vettori mastodontici e offre in modo aggressivo i suoi servizi a privati e governi. L’Italia sovranista pare tentata, considerata l’affinità personale e ideologica tra Meloni e Musk, che diventerebbe perfetto allineamento in caso di vittoria di Trump. Ma così facendo si legherebbe sempre più come cliente a un campione privato dello spazio che per molte imprese tricolori è un concorrente. «Bisogna stare attenti a non dipendere solo da Musk, a non farsi sedurre dal brand e dalla qualità dei suoi servizi», dice Luca Rossettini, Ceo di D-Orbit, ex startup diventata multinazionale della logistica in orbita, satelliti che trasportano altri satelliti in posizione. «Sarebbe un errore non coinvolgere la filiera italiana. E bisogna valutare i rischi di appoggiarsi a servizi legati alle decisioni di un altro Paese o di un privato». Fermare Musk, corsa a ostacoli per il piano sulla Rete e i fondi Pnrr di Giovanni Pons 07 Ottobre 2024 Internet dal cielo Il suo riferimento è a Starlink, la costellazione di satelliti attraverso cui Musk porta Internet dal cielo. SpaceX l’ha proposta al governo come soluzione per connettere le aree remote, ma si candida a fornire anche un altro servizio perfino più strategico: la “riserva di connettività” che la nuova legge sullo spazio prevede di creare. Un backup in grado di tenere in piedi i servizi civili e militari, se bombe o disastri naturali facessero saltare le connessioni a terra. Lo offrono solo la francese OneWeb e Starlink, che però ha dieci volte più satelliti e costi inferiori. Che garanzie darebbe Musk? Dalla sua, ha il fatto di tenere connessa l’Ucraina sotto le bombe. Contro, una tendenza a sfidare le autorità che prendono decisioni sgradite. Certo sarebbe più sicura la costellazione concorrente europea, Iris2, annunciata nel 2022 come tassello chiave dell’autonomia Ue. Un progetto in cui l’Italia, che ha una solida filiera dei satelliti e dà contributi essenziali sia a Copernico (osservazione terrestre) che a Galileo (navigazione), è coinvolta con Telespazio, controllata di Leonardo. Il problema è che resta fermo al via, tra ripensamenti sui costi dei big francesi Thales Alenia Space (dove Leonardo ha una quota di minoranza) e Airbus. Affidarsi a Starlink potrebbe essere per l’Italia un ponte, in attesa che Iris2 vada in orbita. In sostanza potrebbe renderne ancora più incerto il destino. La gara dei costi Il razzo più grosso Che le nostre aziende possano diventare fornitrici di SpaceX è possibile, ma difficile. La strategia con cui Musk ha cambiato lo spazio prevede rapidi cicli di sviluppo e sperimentazione, possibili facendo tutto - o quasi - in casa. Qualche impresa italiana ci si è infilata, ma sono per lo più piccole forniture. Vale per i satelliti e a maggiore ragione per i lanciatori, quei razzi capaci di tornare a terra e quindi riutilizzabili, vera rivoluzione di SpaceX. Il Falcon 9 è il più usato, ma già si sperimenta Starship, colosso da 121 metri che moltiplicherà il carico e taglierà ancora costi già impareggiabili. Forte dei contratti con la Nasa, Musk vende pure i lanci sottocosto. Se l’Europa oggi non ha alternative è perché i due nuovi lanciatori finanziati dall’Agenzia spaziale Esa, il “leggero” Vega C dell’italiana Avio e il “pesante” Ariane 6 francese hanno avuto ritardi e intoppi. Ma anche quando saranno operativi rischiano di non essere competitivi, non essendo riutilizzabili. Legarsi a Musk potrebbe garantire all’Italia una corsia preferenziale verso l’orbita, ma allo stesso tempo sottrarre commesse ai lanciatori europei. Proprio mentre si avvicina lo spegnimento della Stazione spaziale internazionale (2030) e la nascita di quelle private renderà i traffici ancora più intensi. La spesa dei governi Bisticci europei Il rapporto Draghi spiega che nell’economia del “nuovo spazio”, in cui i privati giocano un ruolo decisivo, l’Europa perde terreno. Oltre agli investimenti, solo il 20% di quelli americani, il problema è la frammentazione. L’Esa e la Ue hanno membri che non coincidono. E la prima deve garantire che ogni Paese riceva in commesse una somma equivalente ai propri contributi. All’inizio questo ha aiutato lo sviluppo della filiera, oggi ostacola l’efficienza. «Il grande blocco europeo è la lentezza delle decisioni in un contesto in cui vanno prese e attuate subito - dice Rossettini di D-Orbit - altrimenti attori più propensi al rischio prendono quote di mercato». Musk ha buon gioco a infilarsi in queste frizioni, che riguardano anche le alleanze spaziali tra Italia e Francia. Il nuovo capo di Leonardo Roberto Cingolani ha proposto di rilanciarle, ma chiesto di ribilanciare i pesi. La parte italiana di Thales Alenia va bene, anche grazie alle gare vinte per i moduli della nuova stazione che orbiterà attorno alla Luna. È in rosso il ramo francese, così come la franco-tedesca Airbus. Le due società ora ipotizzano di fondere le divisioni spaziali, cosa che darebbe ancora più peso alla Francia. Flirtare con Musk, per il governo Meloni, potrebbe essere una mossa tattica per spingere Parigi a ragionare in un’ottica di campioni europei, anziché nazionali. Oppure uno spostamento strategico dello spazio italiano verso gli Stati Uniti. Se vincerà Trump, le affinità politiche potrebbero contare più della logica industriale."
        },
        {
            "Title": "L’utopia di Luca Ferrari: “Con Bending Spoons aspiro alla perfezione. In Italia troppa invidia verso chi ha successo”",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/06/news/luca_ferrari_bending_spoons_intervista-423538118/",
            "Content": "«Già da piccolo volevo costruire qualcosa di grande. A sei anni avevo scritto una specie di libro che descriveva uno Stato immaginario su un’isola in mezzo all’Atlantico. Da perfezionista, mi piaceva l’idea di fare tutto da zero». Una specie di utopia, Luca Ferrari la stia realizzando davvero, ma in Italia. Bending Spoons, la startup che ha fondato dieci anni fa insieme ad altri quattro ragazzi e che ora dirige, è un caso più unico che raro nel nostro Paese: ha sviluppato una serie di app “best seller” mondiali come quella per il fotoritocco Remini, e ora cresce a colpi di acquisizioni illustri: Meetup, StreamYard, Evernote, WeTransfer. Gli utenti sono centinaia di milioni, il fatturato cresce mese dopo mese e così il valore della società, che all’ultima misurazione era 2,5 miliardi, attirando investitori internazionali. Ma nella nuova sede di Milano si capisce che c’è perfino di più: ventenni di mezzo mondo lavorano senza orari fissi o limiti di ferie, con assoluta la libertà di scegliere se stare a casa o in questo ufficio fatto di open space e salette silenzio, pareti vegetali, cabine per la pennichella e tre pasti serviti al giorno. Ferrari, 39 anni, t-shirt, giacchetto di felpa e una compostezza di gesti e toni molto zen, dice voler creare «l’azienda migliore del mondo», e qualcuno comincia a crederci. Lei è cresciuto in un paesino del Veneto. Cosa le ha lasciato la provincia? “Settimo di Pescantina, provincia di Verona. Un po’ sono stati i miei genitori, un po’ il clima che si respirava: mi ha lasciato un’etica del lavoro forte. Poi l’onestà, l’idea che quello che dici – magari in faccia – poi lo fai. E la sensazione che le cose nella vita bisogna guadagnarsele». Chi è e cosa fa Bending Spoons: l’azienda italiana che fa shopping di tech all’estero: “Un miliardo di investimenti dal 2023” Giulia Cimpanelli 02 Agosto 2024 Ha studiato ingegneria in Danimarca, poi lavorato nella consulenza a Copenaghen e Londra. Perché aprire l’azienda in Italia? «Fin dall’inizio la nostra idea era cercare di realizzare un’istituzione, qualcosa che restasse, e fin dall’inizio era farlo in Italia, anche per provare ad essere, nel nostro piccolo, di ispirazione». Cosa significa “l’azienda migliore del mondo”? «L’espressione definisce il nostro livello di ambizione, e la montagna da scalare è talmente alta che i dettagli contano poco. Ma ritengo importanti due cose. Una è essere un posto in cui il talento sboccia e viene sviluppato a livelli senza precedenti. L’altra è generare ritorni per i nostri azionisti, perché alla fine un’azienda è anche quello, una serie di capitali che convergono per ottenere un risultato finanziario». E i ritorni arrivano. Cosa fa Bending Spoons, spiegato facile? «Acquisiamo un’azienda che pensiamo possa andare molto meglio di come va, immaginiamo come dovrebbe essere per avere il massimo successo e ci rimbocchiamo le maniche per rendere la visione una realtà». La sede di Bending Spoons a Milano Come fate? «A volte, il segreto sta nel trovare un modo di far crescere gli utenti del prodotto, magari potenziandone le funzionalità o migliorando la tecnologia. Altre volte, sta nell'ottimizzare il modello di monetizzazione. Altre volte ancora, nel riuscire a gestire l'azienda in maniera molto più produttiva. Spesso accadono tutte queste cose insieme». Una macchina perfetta per far accelerare imprese che già esistono. È innovazione? «Secondo me innovazione è realizzare qualcosa di nuovo e che funziona meglio, e noi lo facciamo in vari sensi. La nostra piattaforma di competenze, tecnologie e cultura aziendale è unica. Gli strumenti che abbiamo creato per gestire le aziende, per esempio automatizzando investimenti in marketing da decine di milioni, non li ha nessuno. L’innovazione sui prodotti non è il centro della strategia, ma in molti casi l’abbiamo portata: Remini, l’app che ritocca e genera foto, è il secondo prodotto di Intelligenza artificiale generativa al mondo dietro ChatGPT, con 100 milioni di utenti». Qualcuno disse di Twitter: volevamo le macchine volanti, abbiamo 140 caratteri. Si potrebbe dire anche delle vostre app? «Non abbiamo cambiato il mondo come Tesla, è vero. Ma siamo solo all’inizio. Ci piacerebbe arrivare a fare un prodotto con lo stesso impatto, ci pensiamo spesso e credo che con un po’ di fortuna e tanto progresso avremo delle chance». Bending Spoons pronta a un piano di tagli per WeTransfer: via il 75% del personale 10 Settembre 2024 Dopo aver acquisito Evernote o WeTransfer avete tagliato in maniera radicale la loro forza lavoro. Perché? «A volte focalizzare gli sforzi e restringere una squadra è quello che serve a un’azienda per essere più efficiente e avere successo. Fare quello che si ritiene giusto anche quando è controverso, impopolare o doloroso, è la cosa più difficile». La procedura di selezione per entrare in Bending Spoons, lunga e difficilissima, fa tremare ogni giovane informatico italiano. Che tipo di persone cercate? «La difficoltà sta più nel grado di competizione, per ogni posto che offriamo ci sono due o tremila candidature da tutto il mondo. Cerchiamo quello che non si può insegnare: l’abilità di apprendere veloci, responsabilità, ambizione, una certa umiltà che vuol dire essere ricettivi alle critiche costruttive. E una grande propensione al lavoro di squadra, che qui è più importante dell’individuo». E cosa offrite? «Le nostre retribuzioni sono il doppio dei livelli italiani, alte anche per quelli inglesi, non è inusuale guadagnare tra i 100 mila e i 200 mila euro dopo pochi anni. Ma quello che conta davvero e ci distingue da tutti è la densità estrema di talento. Un po’ come un calciatore che va al Real, ti trovi a lavorare con colleghi pazzeschi, e questo ti insegna e ti motiva tantissimo. Un’altra cosa unica è lo spazio per guadagnarsi responsabilità: il nostro capo della tecnologia è con noi da sei anni e ne ha 30, guida 300 ingegneri. Sfido a trovarne fuori uno che abbia meno di 40 anni». Perché in Italia è così difficile costruire questo circolo virtuoso in cui un’impresa cresce insieme ai suoi dipendenti? «Non abbiamo una cultura imprenditoriale eccellente, a volte i nostri manager sono un po’ miopi, ottimizzano il centimetro invece di guardare al chilometro. Dall’altro lato abbiamo una cultura del posto fisso che non aiuta, in cui si ha l’aspettativa di lavorare nella stessa azienda per la vita. Questo mette tutti sulla difensiva. Aggiungo: noi possiamo remunerare bene perché abbiamo identificato una strategia efficace e l’abbiamo implementata bene, così il valore che crea ogni lavoratore è alto. Se quel valore non c’è, anche volendo, le retribuzioni non si possono alzare». La sua vita come è cambiata rispetto a dieci anni fa, ora che dirige un’azienda con 800 dipendenti? «Molte cose sono uguali, dedico ancora al lavoro quasi tutte le ore di veglia, ma sono diventato più disciplinato nell’usare il tempo per ciò che conta. Ho un piano per tutti i giorni della settimana che cerco di seguire religiosamente. Mi alzo alle 7 e 30, allenamento e doccia fino alle 8.45, alle 9 attacco, di norma vado avanti fino alle 20 e 30. Lavorare oltre dieci al giorno, sette giorni su sette, può essere pesante e l’unico modo di starci dietro è essere molto disciplinati. Tenere botta quando vorresti dormire venti minuti in più, ma anche smettere al momento fissato: una volta il mio istinto era buttare il cuore oltre l’ostacolo e fare notte, ora mi fermo, ceno, leggo, difendo le mie sette, otto ore di sonno». Ha il 20% di un’azienda miliardaria, potrebbe togliersi qualche sfizio. Da quello che racconta Bending Spoons sembra la sua sola passione. «Ho una parte di forte ambizione che trova sfogo in Bending Spoons, e l’altra mia grande passione, il ragionamento, si può fare ovunque. I miei desideri al di là del lavoro sono alla portata di tutti e, non passando tre ore davanti a Instagram o Netflix, faccio una vita piena anche se lavoro 70 ore a settimana: passo tutte le sere del tempo con mia moglie, porto fuori i due cani, leggo tanto». Tanti imprenditori digitali dicono che in Italia c’è troppa invidia per il successo altrui. Condivide? «A volte sì. Negli Stati Uniti quando qualcuno ha fatto bene ci si complimenta, qui si parte dicendo che di sicuro c’è del marcio. Nello sport idolatriamo i nostri campioni anche più degli americani, mentre c’è un fastidio per chi fa bene nel business, nonostante non ci sia dubbio che aziende produttive e profittevoli siano un volano di prosperità per tutti». È forse la percezione che le opportunità siano sempre più diseguali, che anche l’imprenditoria sia spesso ereditaria? «Potrebbe essere, anche se è pieno di imprenditori di successo che non hanno avuto vantaggi di partenza». L’Europa e l’Italia sono in declino, come scrive Mario Draghi nel suo rapporto? «Non so se in declino, di certo hanno perso il treno rispetto ad altri continenti. Forse si può riprendere, ma occorre sterzare verso una politica di libero mercato quasi radicale, come e più degli Stati Uniti, e rimuovere regole a tappeto lasciando libertà alle aziende». Ma quindi voi siete arrivati fino a questo punto grazie all’Italia o nonostante l’Italia? «Entrambe le cose. Essere in Italia ci ha aiutato in tanti modi: per esempio qui ci sono tante persone capaci e volenterose, con meno opportunità che altrove, e soprattutto all’inizio quando non eravamo così noti siamo riusciti a costruirci una squadra forte dando loro una bella opportunità. Ma c'è anche stato uno svantaggio, perché in Italia quando abbiamo iniziato era difficile ottenere finanziamenti se non a termini molto vessatori. Anche lì era una questione di domanda e offerta: se tanti vogliono soldi e gli investitoti sono pochi, questi alzano l’asticella. Adesso la situazione è migliore, mi piace pensare anche grazie al fatto che abbiamo attratto l'interesse di investitori internazionali. C’è poi il tema della burocrazia e delle norme: in Italia è davvero dura, più che in quasi tutti gli altri Paesi». L’Europa sta cercando di dare regole a Big Tech, da quelle contro le concentrazioni di mercato all’obbligo di moderare i contenuti social. Sono giuste? «Le preoccupazioni per il potere di Big Tech sono giustificate, ma penso ci siano problemi ben più importanti di cui i governi dovrebbero occuparsi: un’economia che cresce lentamente in aree che con Big Tech non hanno nulla a che fare, miliardi di animali altamente senzienti che vengono uccisi con motivazioni secondo me insufficienti, un cambiamento climatico che può avere conseguenze irreversibili e devastanti». Ma se non riusciamo neppure a metterci d’accordo su quali siano i problemi da risolvere, sostengono molti, è anche per come i social polarizzano il dibattito. «Forse la polarizzazione è acuita dagli algoritmi, ma penso sia più indicativa della natura umana e della nostra tendenza a tuffarci in ciò che conferma il nostro pensiero, scartando quello che lo smentisce. Su Internet ognuno può andare a cercarsi i gruppi antivax o negazionisti e sguazzarci dentro. Ma è la persona che lo fa: anche trovassimo un accordo sul bilanciamento perfetto degli algoritmi, ed è molto difficile, credo che il livello di polarizzazione non cambierebbe tanto». Scommetto che lei i social li usa poco. «Solo un po’ Youtube. Credo che il modo migliore di formarsi un’opinione sia con contenuti più lunghi, ritagliandosi il tempo per riflettere. Mi leggo di tutto, ho appena comprato Das Kapital (Il Capitale di Karl Marx, ndr)». Un libro che l’ha influenzata? «L’universo matematico di Max Tegmark. Spiega che tutto il mondo, compresa la nostra percezione, è la manifestazione da una serie di equazioni matematiche». Non l’utopia di un bambino di sei anni. «Anche quella»."
        },
        {
            "Title": "Petrolio, rialzo da record con l’aggravarsi della crisi in Medio Oriente. Il vero pericolo è lo Stretto di Hormuz",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/06/news/petrolio_rialzo_da_record_con_l_aggravarsi_della_crisi_in_medio_oriente_il_vero_pericolo_e_lo_stretto_di_hormuz-423537659/",
            "Content": "Venerdì sera il presdente americano Biden ha suggerito a Tel Aviv di “pensare alternative” all’attacco ai pozzi di petrolio iraniani. Dopo settimane di calma, l’ultima escalation mediorientale ha infine smosso le quotazioni dell’oro nero. Che nell’ottava dei mercati hanno portato il Brent, riferimento europeo per le quotazioni di greggio, sopra 78 dollari al barile, l’8% in più di una settimana prima. Il maggior balzo settimanale da gennaio 2023. Tanto tuonò che piovve, dunque, per il bene energetico depresso per la scarsa domanda cinese e i dubbi sull’andamento economico globale. \"Il mercato aveva preso con troppo comodo i rischi geopolitici\" sul prezzo del peroli, ha detto Ben Luckock, responsabile globale del petrolio presso Trafigura, al Financial Times. \"A determinare dove andrà il prezzo da qui in poi sarà ciò che Israele prenderà di mira nello specifico in Iran”. Si tratta di aspettare e vedere. Israele, Netanyahu può colpire l’Iran con o senza gli Usa. Nel mirino dell’Idf petrolio e nucleare di Gianluca Di Feo 06 Ottobre 2024 L’Iran produce 3,99 milioni di barili al giorno, il 4% del totale mondiale. L’Arabia è a quota 9 milioni. Nonostante le sanzioni imposte dall'Occidente che hanno ostacolato i livelli di produzione e di esportazione, l'Iran continua a trovare il modo di mantenere il proprio settore petrolifero, in particolare con lo sfogo verso la Cina. A metà di quest'anno, l'Iran esportava quasi 2 milioni di barili di petrolio al giorno, in aumento rispetto ai 500.000 del 2020 ma al di sotto dei 2,5 milioni di barili esportati ogni giorno nel 2018. Terminali di esportazione come l'isola di Kharg, a 25 chilometri dalla costa nel Golfo Persico, potrebbero essere un obiettivo per un attacco israeliano. Strategico il ruolo come ponte verso l’Est. A fare da contraltare all’eventuale stop dall’Iran potrebbero essere i Paesi esportatori del cartello Opec, che siedono su una capacità produttiva inutilizzata di oltre 5 milioni di barili al giorno, principalmente in Arabia Saudita e negli Emirati Arabi Uniti. Potrebbero riaprire i rubinetti per non generare squilibri di prezzo. Ma il timore che gli esperti hanno espresso il quotidiano della City è che l’escalation possa portare a una mossa davvero drastica. Bloccare il traffico di petroliere attraverso lo Stretto di Hormuz, “la più grande strozzatura del transito del petrolio al mondo\" per la Energy Information Administration americana. Una mossa che fermerebbe circa un quinto del consumo globale, incluse le esportazioni dai grandi produttori del Golfo, Arabia Saudita, Emirati Arabi Uniti, Kuwait e Iraq. Anche il Qatar esporta il suo gas naturale liquefatto attraverso lo stretto. Sarebbe una prima assoluta che farebbe schizzare il barile a 150 dollari o più, ha spiegato Claudio Galimberti, economista capo di Rystad Energy. Una decina di giorni sarebbero una “enorme interruzione”. Un mese di stop “ucciderebbe l’economia globale”."
        },
        {
            "Title": "Zapata, infortunio al ginocchio e stagione finita: il Torino pensa a Balotelli",
            "Source": "Repubblica",
            "Date": "2024-10-07",
            "Link": "https://www.repubblica.it/sport/calcio/serie-a/torino/2024/10/07/news/zapata_infortunio_torino-423540491/",
            "Content": "Dramma Zapata. Gli esami strumentali ai quali il bomber granata si è sotto oggi all’ora di pranzo hanno emesso la sentenza peggiore possibile, a proposito del ginocchio sinistro lesionato sabato sera a San Siro contro l’Inter. L’attaccante colombiano si è procurato una lesione del legamento crociato anteriore, del menisco mediale e del menisco laterale. Tradotto, il campionato di Zapata è già finito e per il Toro sono guai grossi. Calciatori, quanti infortuni al ginocchio: stress e alta velocità, così saltano i legamenti di Matteo Pinci 07 Ottobre 2024 Il messaggio del Torino In queste ore l’ambiente granata è traumatizzato e il primo pensiero corre a Duvan, che anche fuori dal campo si è sempre fatto apprezzare per i suoi comportamenti esemplari. “Tutto il Torino Football Club abbraccia affettuosamente Duvan con l’augurio di rivederlo al più presto protagonista in campo con la maglia granata” è il messaggio affettuoso che il club granata dedica al suo capitano. Gli accertamenti strumentali cui è stato sottoposto Duvan Zapata hanno evidenziato una lesione del legamento crociato anteriore, del menisco mediale e del menisco laterale.Il Torino Football Club abbraccia con affetto Duvan con l’augurio di rivederlo al più presto in campo. pic.twitter.com/BmCY8YPz42— Torino Football Club (@TorinoFC_1906) October 7, 2024 Tra gli svincolati c’è Balotelli Nel frattempo, però, si pensa a come correre ai ripari per colmare la voragine che si è appena aperta. In queste ore si sta già analizzando il mercato degli svincolati visto che Paolo Vanoli non ha mai nascosto di voler avere quattro punte in rosa e la perdita di Zapata comporterà la necessità di trovare un sostituto. Al momento, infatti, a disposizione ci sono soltanto Adams, Sanabria e Karamoh, visto che nei giorni scorsi si è infortunato anche il giovane Njie (lesione all’adduttore). Peccato, però, che il mercato sia chiuso fino a gennaio e che dunque, per il momento, non resti che spulciare nell’elenco di giocatori svincolati, in cima ai quali spunta il solito nome di Mario Balotelli, trentaquattro anni compiuti ad agosto e una carriera costellata di “follie” e di occasioni sprecate. Balotelli disoccupato aspetta una chiamata: “Vorrei un club italiano” Franco Vanni 11 Settembre 2024 Per gennaio piace Simeone Alternative? Il nigeriano già all’Udinese Isaac Success e l’ex azzurro Mattia Destro, l’uruguagio Maxi Gomez e il francese Ben Yedder, fino al tedesco naturalizzato camerunense Choupo-Moting che però va già per i trentasei anni. Nomi, ça va sans dire, che non scaldano la fantasia dei tifosi e che - per motivi differenti - difficilmente potrebbero tornare utili a stretto giro di posta al Torino. Ecco perché il club granata potrebbe puntare decisamente sul mercato di riparazione di gennaio per trovare un’alternativa di valore che possa rendersi utile alla causa fin dall’inizio del 2025. In prima fila, in questo senso, ci sarebbe il napoletano Simeone, già trattato a più riprese nelle ultime sessioni di mercato. Le prime alternative all’argentino del Napoli potrebbero arrivare da Milano e sono l’interista Correa e il rossonero Jovic."
        },
        {
            "Title": "Stellantis, i concessionari alla Ue: “Rinviare al 2027 i limiti sulle emissioni”",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/07/news/stellantis_concessionari_limiti_emissioni-423540250/",
            "Content": "MILANO – I concessionari di Stellantis scendono in campo per chiedere alla presidente della Commissione europea Ursula von der Leyen di spostare al 2027 l'entrata in vigore dei limiti Ue sulle emissioni auto, che dall'anno prossimo scenderanno a 95 gCO2/km. Una richiesta analoga è arrivata nei giorni scorsi dall'Acea, l'associazione dei costruttori europei, presieduta da Luca De Meo, mentre ha espresso la sua contrarietà l'amministratore delegato di Stellantis, Carlos Tavares. Auto, l’allarme dei sindacati: “Politiche fallimentari”. Lavoratori in piazza il 18 ottobre di Diego Longhin 24 Settembre 2024 \"In qualità di distributori, siamo in contatto quotidiano con clienti finali - spiegano i concessionari Stellantis- che spesso rifiutano i Bev a causa di preoccupazioni su prezzo, autonomia e accessibilità. Ciò ci pone in una posizione contraria a quella del produttore che rappresentiamo, che rimane ottimista circa il rispetto di queste severe normative Ue. Tuttavia, dal nostro punto di vista, è chiaro che il settore non è ancora pronto a raggiungere il volume necessario di vendite di veicoli elettrici. Questa crescente divergenza tra obiettivi normativi, prontezza del mercato e aspettative del produttore è motivo di preoccupazione."
        },
        {
            "Title": "Basket, serie A: Virtus Bologna e Milano vincono facile, Brescia beffa Scafati",
            "Source": "Repubblica",
            "Date": "2024-10-07",
            "Link": "https://www.repubblica.it/sport/basket/2024/10/06/news/basket_virtus_bologna_olimpia_milano_risultati_turno-423539361/",
            "Content": "Restano in 5 in vetta a punteggio pieno dopo le prime due giornate di serie A di basket. A Trento, vittoriosa su Venezia nell’anticipo, si aggiungono Virtus Bologna, Brescia, Tortona e Trieste. La Virtus ha spazzato via (84-68) Pistoia (Forrest 16 punti e 7 assist, Silins 15) grazie alle ottime prove di Cordinier (16 punti), Tucker e Belinelli (12 a testa) e al duo Shengelia-Zizic che ha dominato sotto le plance (8 punti e 10 rimbalzi ciascuno). Brescia è passata di misura (93-95) a Scafati rimontando da -11 nell’ultimo quarto grazie alla straordinaria prova di Ivanovic e Dalla Valle (23 punti a testa) coadiuvati da Bilan (16) e Rivers (15). Ai campani non sono bastati un super Pinkins (30 punti e 7 rimbalzi) e un buon Stewart (19) che, nel finale, però ha fallito la tripla del sorpasso. Pesanti vittorie esterne di Tortona e Trieste Tortona ha sorpreso (95-105) in trasferta Varese (Mannion 32 punti e 7 assist, Hands 16 punti e 8 rimbalzi) grazie a un fantastico terzo quarto (parziale di 13-31) in cui ha rimontato da -9 e ha posto le basi per la vittoria. Sugli scudi Kuhse (31 punti), Vital (18) e Kamagate (12 con 9 rimbalzi). Lontano da casa ha vinto anche Trieste che ha espugnato (83-92) Napoli (Toté 18, Copeland 14, Pangos 13), presa per mano da Brown (29 punti), Valentine (in doppia doppia con 17 punti e 12 rimbalzi) e Uthoff (14). Milano si riscatta contro Sassari Riscatto di Milano che ha rifilato una lezione (100-75) a Sassari a cui non sono serviti i punti di Fobbs (24), Bendzius (14) e Halilovic (13). L’Olimpia ha dominato chiudendo con 5 uomini in doppia cifra (Mirotic e Leday 15, Flaccadori 13, Tonut 12 e Dimitrijevic 10 con 6 assist). Da segnalare che prima della partita il presidente della Lega Umberto Gandini ha consegnato al presidente Giampaolo Ricci e a Shavon Shields lo stendardo tricolore per lo scudetto conquistato nella scorsa stagione. Reggio Emilia passa a Cremona all'overtime Infine Reggio Emilia (Smith 21, Winston 15, Faye 14 con 9 ribalzi) è passata all’overtime (74-77) a Cremona al termine di una gara equilibratissima. Lombardi traditi sul più bello da Davis (23 punti) che, dopo aver siglato il canestro per portare la sfida al supplementare, nell’ultimo minuto del prolungamento ha fallito 4 tri (due da 2 e due da 3) per dare un epilogo diverso alla sfida. SERIE A - RISULTATI 2/a GIORNATA Trento - Venezia 82-70 g. sabatoTreviso - Trapani 71-87 g. sabatoMilano - Sassari 100-75 Scafati - Brescia 93-95 Napoli - Trieste 83-92 Varese - Tortona 95-105 Cremona - Reggio Emilia 74-77 dts Virtus Bologna – Pistoia 84-68 CLASSIFICA: Bologna, Brescia, Tortona, Trento, Trieste 4 punti; Milano, Pistoia, Reggio Emilia, Scafati, Treviso, Trapani 2 punti; Sassari, Cremona, Varese, Napoli, Venezia 0."
        },
        {
            "Title": "Buongiorno Rep - la Repubblica",
            "Source": "Repubblica",
            "Date": "2024-10-07",
            "Link": "https://www.repubblica.it/cronaca/2024/10/07/news/buongiorno_rep_newsletter_repubblica-423540342/",
            "Content": "La prima pagina raccontata dal direttore, le vignette di Ellekappa e uno sguardo sui principali avvenimenti in Italia e nel mondo."
        },
        {
            "Title": "Manovra, pensioni minime a 621 euro. Mano tesa a Forza Italia",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/05/news/manovra_pensioni_minime_a_621_euro_mano_tesa_a_forza_italia-423537225/",
            "Content": "ROMA – Nella manovra dei sacrifici annunciati da Giancarlo Giorgetti, l’intervento sulle pensioni minime potrebbe essere una piccola eccezione, possibile proprio perché economicamente piccola. Il governo lavora a un intervento sulle pensioni minime per tentare di portarle oltre i 621 euro. Oltre a confermare l'intervento del 2023-24 che le ha fatte arrivare quest'anno a 614,77 euro, secondo quanto si apprende, si potrebbe andare oltre dando in aggiunta alla rivalutazione rispetto all'inflazione che dovrebbe essere dell'1%. Le pensioni di importo pari o inferiore al trattamento minimo Inps (598,61 euro) sono state aumentate del 2,7% nel 2024, fino a 614,77 euro, ma la copertura, prevista nella legge di bilancio di due anni fa si esaurisce a dicembre Stretta da 12 miliardi per sette anni. Giorgetti: “Ora manovra correttiva” di Giuseppe Colombo 28 Settembre 2024 Le richieste di Forza Italia Il rischio era che ha gennaio si tornasse al calcolo precedente. Sembra invece che sarà assicurata l'indicizzazione piena per tutti gli assegni, a fronte di un'inflazione in forte calo (l'acquisita a settembre per l'anno era all'1%). Per l'aumento delle pensioni minime nel 2024 la spesa prevista nella legge di Bilancio è di 379 milioni di euro. L’intervento delle pensioni minime, ma arrivando a 650 euro, è una delle richieste di Forza Italia. Sarebbero circa 2 milioni gli i pensionati che ricevono il trattamento minimo Ho lasciato il lavoro con l’esodo e aspetto la pensione, cosa succede se nel frattempo cambiano le regole? a cura di Fondazione Studi Consulenti del Lavoro 02 Ottobre 2024 Opzione donna e Ape sociale Dovrebbero essere riconfermate con le regole stringenti stabilite per le uscite dal lavoro a partire da quest'anno, le misure Ape sociale, Opzione donna e Quota 103 (62 ani di età e 41 di contributi) con il ricalcolo contributivo. Sempre sul fronte previdenziale si studia l'adozione di un nuovo semestre di silenzio assenso per il conferimento del Tfr alla previdenza integrativa. Ciò varrà non solo per i nuovi assunti ma anche per coloro che sono già occupati che qualora non avessero già conferito il Tfr maturando ai fondi e non volessero farlo dovranno dirlo esplicitamente. In mancanza di comunicazione il Tfr dovrebbe andare al fondo di previdenza della categoria. Si discute ancora anche della possibilità per i lavoratori pubblici che hanno compiuto 65 anni e hanno 42 anni e 10 mesi di contributi e che hanno quindi la possibilità di andare in pensione anticipata (41 e 10 per le donne) di restare al lavoro, su base volontaria, senza che l'amministrazione possa mandare in pensione come avviene ora."
        },
        {
            "Title": "Press padel tour: al via la seconda edizione del torneo dedicato a giornalisti e addetti alla comunicazione",
            "Source": "Repubblica",
            "Date": "2024-10-07",
            "Link": "https://www.repubblica.it/sport/vari/2024/10/06/news/press_padel_tour_al_via_la_seconda_edizione_del_torneo_dedicato_a_giornalisti_e_addetti_alla_comunicazione-423539250/",
            "Content": "Dopo il successo della sessione primaverile, il 19 ottobre prenderà il via a Roma la seconda edizione del Press Padel Tour. Si tratta del primo torneo in Italia dedicato a giornalisti e addetti alla comunicazione. Numerose e prestigiose le testate coinvolte: La Repubblica, Corriere dello Sport, TG5, TG1, ADN Kronos, Striscia la Notizia, SKY, DAZN, Dagospia, La Presse, LA7, Agimeg, IGT, Eurobet, Roma Capitale. I giornalisti e gli addetti alla comunicazione si sfideranno a Roma sui campi del Lodigiani Padel, Contra Padel e Jolly Padel e daranno vita a partite ovviamente all’insegna del divertimento e del piacere di condividere un’esperienza di sport insieme a tanti colleghi. La grande novità della seconda edizione del Press Padel Tour è il tabellone femminile. Al via 13 coppie femminili che andranno ad aggiungersi alle 14 coppie maschili, per un totale di 54 atleti. La serata inaugurale sarà accompagnata da un match esibizione. Da una parte la coppia composta da Carolina Orsi, numero 27 del ranking mondiale di padel e numero 1 italiana e Jimmy Ghione, inviato di Striscia la Notizia. Di fronte troveranno Luca Marchegiani, ex portiere della Nazionale Italiana e commentatore SKY ed Angelo Mangiante, giornalista di SKY. La madrina della manifestazione, presente alla serata inaugurale, sarà la tuffatrice olimpica e 7 volte campionessa europea Chiara Pellacani. La serata inaugurale sarà anche l’occasione per presentare una novità in tema di sicurezza per i giocatori di padel. I traumi da padel agli occhi hanno avuto un incremento preoccupante negli ultimi anni. Bisogna considerare che la palla ha un peso di circa 50 grammi ed una dimensione corrispondente all’apertura della cavità oculare. La velocità della palla può raggiungere i 130 km orari e impattando con l’occhio può danneggiarlo in modo più o meno serio. Lotto Eyewear, il brand dedicato all’occhialeria del marchio Lotto Sport distribuito da Green Vision, dopo un approfondito studio delle dinamiche di questo sport ha progettato e sviluppato degli occhiali protettivi per il padel: X-Pider, per tutti gli sport, X-play T Padel e X-play C Padel per le prestazioni sui campi da padel, da tennis e da pickleball. La protezione nel modello X-Play C Padel è data dalla presenza di ‘foam bumpers’, un materiale nato per assorbire gli urti e da lenti infrangibili. Questa combinazione abbatte in maniera sensibile i rischi di danno agli occhi. L’altro aspetto di questi occhiali è la capacità di far risaltare il giallo della pallina, frutto di uno studio mirato sulle lenti da parte dell’area Ricerca e Sviluppo dell’azienda in partnership con la Zeiss.Tutti i partecipanti avranno la possibilità di testare l’efficacia di questi occhiali."
        },
        {
            "Title": "Meloni: “Israele si difenda ma rispetti il diritto umanitario”",
            "Source": "Repubblica",
            "Date": "2024-10-07",
            "Link": "https://www.repubblica.it/politica/2024/10/07/news/meloni_tempio_maggiore_roma_celebrazione_7_ottobre_israele_hamas-423540100/",
            "Content": "Si è svolta al Tempio maggiore di Roma la cerimonia a un anno dall'attacco di Hamas del 7 ottobre. Oltre alle più alte cariche della Comunità ebraica, il rabbino capo Riccardo Di Segni e la presidente dell'Unione delle comunità ebraiche italiane Noemi Di Segni, sono presenti esponenti politici e rappresentanti del governo. Presenti, oltre alla premier Giorgia Meloni, anche i ministri Giuli, Piantedosi e Valditara. Imponenti le misure di sicurezza nella zona del ghetto e attorno alla Sinagoga. Sulla cancellata di metallo all'ingresso della sinagoga è stata appesa la maglietta su cui è stampata l'immagine di un bambino di un anno rapito da Hamas. \"Per favore aiutaci a portarli a casa vivi\", è scritto sopra alla t-shirt con sotto l'hashtag \"KidnappedFromIsrael\". Guerra Israele - Libano: la diretta di oggi Re’im un anno dopo l’attacco di Hamas al Festival Nova Le tappe di un anno che ha cambiato il Medio Oriente Cronologia di una escalation tra Isarele, Libano e Iran Domande e risposte sul conflitto in Medio Oriente Dossier - Sentieri di guerra Meloni: “Israele si difenda ma rispetti il diritto umanitario” La premier, in occasione del primo anniversario degli attacchi di Hamas contro la popolazione israeliana, commenta: \"Ricordare e condannare con forza ciò che è successo un anno fa non è un mero rituale, ma il presupposto di ogni azione politica che dobbiamo condurre per riportare la pace in Medio Oriente, perché la reticenza che sempre più spesso si incontra nel farlo tradisce un antisemitismo latente e dilagante che deve preoccupare tutti. E le manifestazioni pubbliche di questi ultimi giorni lo hanno, purtroppo, confermato\". La premier aggiunge: \"Il 7 ottobre 2023 il popolo israeliano ha vissuto una delle pagine più drammatiche della sua storia. Non dimentichiamo la disumana aggressione perpetrata un anno fa da Hamas. Abbiamo sempre negli occhi il massacro di migliaia di civili inermi, donne e bambini compresi, e il vilipendio dei loro corpi, mostrati al mondo senza alcuna pietà. Il nostro pensiero è rivolto costantemente agli ostaggi, strappati alle loro famiglie e ai loro cari, e che ancora oggi attendono di tornare a casa\". \"Confermiamo – sottolinea Meloni - il nostro sostegno a tutti gli sforzi di mediazione portati avanti, e il nostro impegno per lavorare ad una soluzione politica duratura, basata sulla prospettiva dei due stati”. La premier spiega: \"In questa giornata, ribadiamo il legittimo diritto di Israele a difendersi e a vivere in sicurezza nei propri confini, ma anche la necessità che questo sia esercitato nel rispetto del diritto internazionale umanitario. Non possiamo, infatti, restare insensibili davanti all'enorme tributo di vittime civili innocenti a Gaza, vittime due volte: prima del cinismo di Hamas, che le utilizza come scudi umani, e poi delle operazioni militari israeliane\"."
        },
        {
            "Title": "Atp Shanghai 2024, oggi Musetti, Berrettini e Cobolli: tutti i risultati",
            "Source": "Repubblica",
            "Date": "2024-10-07",
            "Link": "https://www.repubblica.it/sport/tennis/2024/10/07/news/atp_shanghai_2024_musetti_berrettini_cobolli-423540244/",
            "Content": "Matteo Berrettini e Lorenzo Musetti salutano il Masters 1000 di Shanghai al secondo turno. Restano in gara Flavio Cobolli, impegnato oggi sul Centrale (dotato di tetto) contro Stan Wawrinka e Jannik Sinner, che mercoledì negli ottavi affronterà il vincente del match tra Ben Shelton (che in Cina lo ha battuto un anno fa agli ottavi) e Carballes Baena. Musetti ko con Goffin Disco rosso all’esordio per Lorenzo Musetti. Il 22enne carrarino, 18 del mondo e testa di serie numero 15, ha ceduto in tre set al belga David Goffin, 66 del ranking, con il punteggio di 1-6 7-6(6) 6-2 in 2 ore e 29’ di gioco. Il match, che era stato rinviato per pioggia, si è giocato in una struttura indoor senza pubblico e telecamere. Dopo aver vinto nettamente il primo set, Musetti sembrava in pieno controllo anche nel secondo quando grazie ad un break nel quinto gioco è salito 4-2. Da quel momento in avanti la partita è però cambiata, Goffin ha recuperato il break, Musetti ha sprecato cinque occasioni per strappare nuovamente la battuta al suo avversario e ha perso il tie break. Nel terzo set l’azzurro ha ceduto subito il servizio, ha reagito ma sul 2-1 Goffin ha infilato cinque giochi consecutivi che gli hanno regalato il pass per il terzo turno. Lorenzo Musetti, 22 anni (afp) Berrettini fuori con Rune Sconfitta in tre set anche per Matteo Berrettini, che ha ceduto al danese Holger Rune, numero 14 del mondo e 12 del tabellone, per 4-6 6-4 6-3. Molto efficace al servizio (16 ace, 65% di prime in campo con il 75% dei punti ottenuti), nel primo set Berrettini ha strappato il servizio a Rune nel nono gioco chiudendo poi 6-4. Nel secondo grande equilibrio fino al 5-4 per il danese, qui Berrettini ha avuto un passaggio a vuoto pesante, è andato 0-40 e consegnato tre set point al suo avversario che si è preso il parziale alla seconda opportunità. Nel terzo set Rune ha cancellato una palla break nel primo gioco e sul 4-3 alla terza opportunità ha piazzato il break che ha poi deciso l’incontro."
        },
        {
            "Title": "Manovra, partono le audizioni sul Piano di bilancio. Mercati con un occhio sul petrolio e uno sui prezzi Usa",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/06/news/manovra_partono_le_audizioni_sul_piano_di_bilancio_mercati_con_un_occhio_sul_petrolio_e_uno_sui_prezzi_usa-423538409/",
            "Content": "In Italia procede il cantiere della manovra, con importanti audizioni (sul Piano strutturale di bilancio, a dire il vero), ma per il ministro Giancarlo Giorgetti è anche il momento del confronto con i colleghi delle altri capitali. E’ infatti in agenda ad inizio settimana il duplice appuntamento Euroguppo-Ecofin. All'ordine del giorno dei ministri del club dell'euro c’è sempre il tema della competitività: l'obiettivo dichiarato è quello di adottare una dichiarazione congiunta entro fine anno, seguendo la rotta indicata dal rapporto Draghi. Un dossier cruciale che tocca tutti i settori economici, con la sfida commerciale aperta con Pechino sui dazi che aggiunge ulteriore pressione. Il leit motiv della competitività si estende anche alle banche con Francia, Germania e Italia che nei giorni scorsi hanno inviato una lettera a Bruxelles chiedendo di non avviare nuove iniziative regolamentari per concentrarsi invece nel garantire slancio al settore. Una discussione sugli extra-profitti utilizzati dagli istituti europei \"non è\" invece sull'agenda dell'Ecofin e, secondo fonti europee, non lo sarà neppure in un futuro prossimo. Da risolvere c’è invece la partita degli asset russi congelati. In patria invece prosegue la partita della manovra. Il 15 ottobre chiude il termine per presentare all’Europa il Documento programmatico di bilancio che, insieme al Psb che riguarda la traiettoria di medio periodo dei conti pubblici, dovrebbe dire qualcosa di più sulle linee guida della manovra. I governi Ue sono ancora indietro nella definizione delle loro traiettorie di aggiustamento dei conti pubblici: finora Palazzo Berlaymont ha ricevuto soltanto i documenti di Danimarca e Malta. Per gli otto Paesi in disavanzo eccessivo - Italia, Francia, Belgio, Ungheria, Polonia, Slovacchia e Romania, oltre alla stessa Malta - a un certo punto scatterà la tagliola del rientro del deficit. E, senza la possibile estensione dei piani dai 4 ai 7 anni, la stretta nel 2025 potrebbe essere dolorosa. Tra le sorvegliate speciali c'è anche Parigi: il neo premier Michel Barnier si trova dinanzi all'impervio compito di approvare la manovra 2025 con conti pubblici che versano in una condizione ritenuta \"gravissima\" e il dilemma di un'imposta \"eccezionale\" su imprese e contribuenti più ricchi. Se questi sono i fronti aperti per i conti pubblici, l'attenzione degli operatori di Borsa si focalizzerà nei prossimi giorni ancora sugli sviluppi in Medio Oriente: il segnale di tensione è stato il +8% del petrolio la scorsa settimana, ora si tratta di capire quale sarà e quando giungerà la risposta di Israele all'attacco iraniano. L'evento più importante della settimana è giovedì il dato di settembre relativo all'inflazione Usa, che è attesa in rallentamento al 2,3% nella componente generale, mentre quella core dovrebbe rimanere stabile al 3,2%. A meno di sorprese in positivo, il dato non dovrebbe modificare sensibilmente le attese di tagli Fed con gli operatori che, dopo il dato sul mercato del lavoro, hanno azzerato la probabilità di un taglio da 50 punti base nel prossimo meeting del 7 novembre. Oltre all'inflazione Usa, martedì arriva il dato sui salari in Giappone, importante per valutare quali saranno le prossime mosse della BoJ. In Germania, lunedì saranno pubblicati i dati relativi agli ordini di fabbrica e martedì quelli sulla produzione industriale, che dovrebbero confermare la fase di stagnazione in atto nell'economia tedesca. Infine, dagli Usa arriverà venerdì il dato sui prezzi alla produzione, particolarmente interessante poiché alcune delle sue componenti verranno utilizzate per il calcolo del Pce, la misura d'inflazione preferita dalla Fed. Sul fronte banche centrali, da segnalare che mercoledì usciranno i verbali delle ultime riunioni Fed e giovedì quelli della Bce, da cui però non sono attese informazioni importanti. Maggiormente interessanti saranno invece le dichiarazioni che avremo da diversi esponenti Fed, soprattutto alla luce del recente dato sul mercato del lavoro. Si riuniranno, inoltre mercoledì, gli istituti centrali di Nuova Zelanda e India, con il primo che dovrebbe tagliare il tasso di riferimento di 50 punti base. Inizia, inoltre, la stagione delle trimestrali negli Usa, con le prime società del comparto bancario (JPMorgan, Wells Fargo) che pubblicheranno i propri conti venerdì. Ecco gli eventi principali nell’agenda Agi. LUNEDI' 7 OTTOBRE - Roma: Eni Supply Chain Day, Energies in Transition. Filiere competitive in un mondo dell'energia che evolve. (Complesso Eni Gazometro di Roma, via Ostiense 72 - ore 11,00) - Roma: Psb, audizioni alla Camera di Anci, Upi, Conferenza Regioni e Province autonome, Cnel, Bankitalia, Corte dei Conti, Istat, Ufficio Parlamentare di bilancio (dalle ore 14,30) - Roma: 'Molto piu' di un mercato. Viaggio nella nuova Europà. Presentazione del libro di Enrico Letta. Intervengono con l'autore: Luigi Gubitosi, presidente Luiss; Gaetano Quagliariello, Dean Luiss School of Government; Paola Severino, Presidente Luiss School of Law; Giovanni Orsina, Head del Dipartimento di Scienze Politiche Luiss; Valentina Meliciani, Dean Luiss Institute for European Analysis and Policy. (The Dome, Campus Luiss, viale Romania 32, ore 18,00) - Roma: trentesima edizione di SolarPACES 2024. Con Aurelio Regina, delegato del presidente di Confindustria per l'Energia. (Auditorium della Tecnica, viale Umberto Tupini 65 e in diretta streaming - ore 9,00) - Roma: online, presentazione dei dati sul primo semestre del mercato Private Debt, organizzato da Aifi, Cdp e Deloitte Private. Con Innocenzo Cipolletta, presidente Aifi, Anna Gervasoni, direttrice generale Aifi, Andrea Azzolini, Director Debt Advisory Deloitte e Vincenzo Paolo Carbonara, responsabile Finanza Alternativa Cdp (ore 10,00) - Milano: tavola rotonda \"Unica Welfare Conference 2024\", organizzata da Amedea Welfare Operation Center in collaborazione con Aiwa (via delle Ore, 3 - ore 9,30) - Milano: incontro di presentazione di \"M.I.A. Lombardia - European Digital Innovation Hub\", network composto da 12 partner nell'ambito della politica industriale europea e nazionale, con l'obiettivo di supportare le imprese lombarde nelle sfide della digitalizzazione (via Giovanni Durando, 10 -ore 10,00) - Milano: \"B2b Digital Commerce & Experience: verso un nuovo paradigma\", organizzato da Osservatori Digital Innovation del Politecnico di Milano (via Giovanni Durando, 10 - ore 14,30) - Genova: il ministro delle Imprese e del Made in Italy, Adolfo Urso, inaugurerà la Casa del Made in Italy (Via Saporiti, 7 - ore 12,00) - Germania: ordini di fabbrica agosto - Bce: Piero Cipollone interviene all'evento della Bundesbank 'Future of payments: trends and innovations in Germany and Europe' (ore 9,00) - Bce: il capoeconomista Philip Lane interviene alla conferenza 'Monetary Policy: bridging science and practice' (ore 9,45) - Cina: riserve in valuta estera, settembre - Eurozona: vendite al dettaglio, agosto (ore 11,00) - Lussemburgo: riunione Eurogruppo, con il ministro dell'Economia Giancarlo Giorgetti (ore 15,00) - Fed: discorsi Bowman (ore 19,00), Kashkari (19,50). MARTEDI' 8 OTTOBRE - Roma: il ministro delle Imprese e del Made in Italy Adolfo Urso presenta in una conferenza stampa i contenuti della seconda riunione ministeriale della presidenza italiana del G7 su Industria e Innovazione Tecnologica, che si terrà il 10 ottobre a Palazzo Brancaccio (sede della Stampa Estera a Roma - via del Plebiscito, 102 - ore 11,30) - Roma: convegno Uil su difesa e sicurezza. Con il segretario generale, PierPaolo Bombardieri (Hotel Quirinale - ore 9,30) - Roma: Coldiretti festeggia gli 80 anni dalla fondazione alla presenza del Presidente della Repubblica Sergio Mattarella. Con il ministro dell'Agricoltura, della sovranità alimentare e delle foreste, Francesco Lollobrigida; il presidente nazionale di Coldiretti, Ettore Prandini; il segretario generale, Vincenzo Gesmundo (via Nazionale, 183 - ore 10,00) - Roma: \"Cybertech Europe 2024\", in collaborazione con Leonardo. Partecipano, tra gli altri, Roberto Cingolani, ad e dg Leonardo; Alfredo Mantovano, sottosegretario di Stato alla Presidenza del Consiglio dei Ministri; Bruno Frattasi, dg di Acn; Lorenzo Mariani, co-direttore generale di Leonardo (auditorium La Nuvola, fino a domani - ore 9,05) - Roma: Psb, audizione alla Camera del ministro dell'Economia Giancarlo Giorgetti (ore 18,00) - Roma: il ministro delle Imprese e del Made in Italy, Adolfo Urso, partecipa a Sky Talk, in diretta su Sky Tg24 (ore 17,15). - Milano: si apre la quarta edizione della \"Digital China Week\", organizzata da East Media, Triboo e Sace. La prima giornata prevede un evento in diretta streaming dalla Terrazza del Made in Italy di Sace (i lavori proseguono il 9 e 10 ottobre in modalità webinar) - Milano: convegno \"Legge Capitali: un volano per le imprese - Competitività delle regole dei mercati finanziari per accelerare la crescita del Sistema Italia\", organizzato da Il Sole 24 Ore (Palazzo Giureconsulti e in streaming - ore 9,30) - Milano: iniziativa sull'analisi del ruolo che i brand possono avere oggi sull'immaginario collettivo, organizzato da OBE e Fastweb su \"Be the change have an impact. Quale ruolo per i brand oggi? (STEP Futurability District - ore 9,30) - Parma: evento \"Intelligenza Artificiale e Pmi: esperienze da un futuro presente\", organizzato da Piccola Industria Confindustria e Anitec-Assinform. Con Giovanni Baroni, Vice presidente Confindustria e presidente P.I. di Confindustria (Unione Parmense degli industriali - ore 16,00) - Riva del Garda (TN): assemblea Confindustria Trento \"Industria per lo sviluppo - Un'impronta 5.0 per il Trentino\". Con Emanuele Orsini, presidente Confindustria (Centro Congressi Riva del Garda, Lido 1 - ore 17,00) - Lussemburgo: Ecofin, con il ministro dell'Economia Giorgetti - Germania: produzione industriale agosto - Usa: bilancia commerciale, agosto - Giappone: consumi delle famiglie, agosto - Fed: interventi Kugler (ore 9,00), Bostic (16,45). MERCOLEDI' 9 OTTOBRE - Roma: Transizione energetica, audizione del ministro dell'Ambiente e della Sicurezza energetica, Gilberto Pichetto, in merito all'indagine conoscitiva sul ruolo dell'energia nucleare (Aula della Commissione Ambiente della Camera e diretta webtv - ore 8,30) - Roma: si conclude il \"Cybertech Europe 2024\", in collaborazione con Leonardo (auditorium La Nuvola - ore 9,30) - Roma: convegno \"Dinamiche industriali e imprenditorialità cooperativa: le sfide del Sistema Italia\" organizzato da Legacoop. Con il ministro delle Imprese e del Made in Italy, Adolfo Urso (Cnel viale Davide Lubin 2 - ore 11,30) - Roma: secondo meeting \"Vedere meglio, vivere meglio, tutti\", organizzato da Fondazione OneSight EssilorLuxottica Italia. Con Leonardo Maria Del Vecchio, presidente Fondazione OneSight EssilorLuxottica Italia. In occasione del meeting, la presentazione del \"Primo Rapporto sulla povertà oculistica in Italia\", realizzato in collaborazione con il Censis (Camera di Commercio di Roma - ore 11,30) - Roma: conferenza stampa di presentazione della terza edizione dello Starting Finance Investment Meeting, con Gasparri capogruppo di FI al Senato, Osnato presidente commissione Finanze Camera, Garavaglia presidente commissione Finanze Senato, Damiani, Capogruppo FI in commissione Bilancio Senato (Senato, sala Caduti Nassirya - ore 12,30) - Roma: tavolo al Mimit su Ast di Terni con il ministro delle Imprese e del Made in Italy, Adolfo Urso (Palazzo Piacentini - ore 15,00). - Milano: \"Job evolution\" del Sole 24 Ore. Interverranno tra gli altri Alessandra Locatelli, ministro per le Disabilità, Marina Elvira Calderone, ministro del Lavoro e delle Politiche sociali, Anna Maria Bernini, ministro dell'Università e della Ricerca, Maurizio Marchesini, vice presidente di Confindustria per il Lavoro e le Relazioni Industriali (Museo Nazionale della Scienza e Tecnologia Leonardo da Vinci e in diretta streaming - dalle ore 9,30) - Milano: Salone del mobile (Piazzetta Mautilio Bossi, 2 - ore 17,00) - Rho (Milano): inaugurazione di 34.BI-MU, biennale della macchina utensile, robotica e automazione. Intervengono tra gli altri Guido Guidesi, assessore allo Sviluppo economico Regione Lombardia, Riccardo Rosa, presidente Ucimu-Sistemi per produrre, Andrea Ragaini, vicedirettore generale Banca Generali (Arena BI-MUpiù, Padiglione 11-F26, Fiera Milano Rho - ore 10,30) - Milano: nell'ambito del Milan Fintech Summit, evento dedicato all'innovazione dei servizi finanziari, presentazione del XXIII report trimestrale del Digital Gold Institute sull'ecosistema Bitcoin, crypto-asset e blockchain (Allianz MiCo - ore 14,45) - Webinar: presentazione della XII edizione della \"Maker Faire Rome - The European edition\". Con Lorenzo Tagliavanti, presidente della Camera di Commercio di Roma e Luciano Mocci, presidente di Innova Camera (streaming su piattaforma Zoom https://us06web.zoom.us/j/84896967658 - ore 15,00) - Castelnuovo del Garda (VR): assemblea Confindustria Verona \"Transizioni\". Con Emanuele Orsini, presidente Confindustria (Teatro di Gardaland Park, via Derna 4 - ore 16,15) - Bologna: evento inaugurale di Saie Bologna 2024 - La Fiera delle Costruzioni, dal titolo \"Oltre i bonus: il futuro delle costruzioni italiane tra riqualificazione, Pnrr e case green\". Nel corso dell'evento, la presentazione del Rapporto Federcostruzioni sull'andamento del settore (BolognaFiere, Sala UniSalute - ore 10,30) - San Paolo (Brasile) - Forum imprenditoriale Italia-Brasile, organizzato dal ministero degli Affari Esteri e della Cooperazione Internazionale. Con Barbara Cimmino, vice presidente di Confindustria per L'Export e l'Attrazione degli Investimenti - ore 15,00) - Bce: intervento Villeroy (ore 18,00) - Fed: pubblicazione verbali ultima riunione (20,00) - Fed: intervengono Logan (16,45), William (17), Barkin (18,15), Jefferson (18,30), Collins (23) - Usa: Amazon, conferenza annuale a Nashville. GIOVEDI' 10 OTTOBRE - Roma: Istat, produzione industriale agosto (ore 10,00) - Roma: Istat, spese per i consumi delle famiglie anno 2023 (ore 11,00) - Roma: indagine conoscitiva previdenza integrativa, con il ministro dell'Economia Giancarlo Giorgetti (Senato - X Commissione Industria - ore 9,00) - Roma: seconda riunione ministeriale della presidenza italiana del G7 su Industria e Innovazione Tecnologica. Con il ministro delle Imprese e del Made in Italy, Adolfo Urso (Palazzo Brancaccio, via Merulana 248 - ore 9,00) - Roma: II edizione \"Italian Renewables Investment Forum 2024\", organizzato da Green Horse Advisory e Althesys. Con Francesco Lollobrigida, ministro dell'Agricoltura, della Sovranità Alimentare e delle Foreste; Paolo Arrigoni, presidente Gse; Luca Dal Fabbro, presidente Iren (Museo Maxxi - ore 9,30) - Roma: evento \"Cultura della prevenzione e business continuity\", organizzato da Confindustria. Con Giovanni Baroni, vice presidente Confindustria e presidente P.I. di Confindustria (sede di Confindustria, Sala A - ore 10,00). - Roma: cerimonia di premiazione \"10 Tesi per la Sostenibilità\", organizzata dalla Luiss. Con Annamaria Bernini, ministro dell'Università e della Ricerca; Paolo Gentiloni, commissario europeo per gli Affari Economici e Monetari (viale Pola, 12 - ore 11,00). - Roma: intervento in videocollegamento del ministro dell'Economia, Giancarlo Giorgetti, all riunione congiunta dei ministri delle Finanze e della Salute del G7 (ore 14,00) - Milano: Bper, Capital Markets Day (via Mike Buongiorno, 13 - dalle ore 9,30 - conferenza stampa alle 13,30) - Milano: per Coima incontro 'Inspiring the future of cities', con sindaco Giuseppe Sala, Anna Maria Bernini, ministro, Andrea Sironi, President, Università Luigi Bocconi, (ore 18:15) Attilio Fontana, presidente della regione, Giancarlo Giorgetti, ministro dell'Economia (Olympic Village, via Lorenzini - ore 10,00) - Milano: conferenza di apertura \"Milano Digital Week 2024\" (Palazzo Marino - ore 10,00) - Padova: panel \"Ports of Genoa Roadshow 2024\". Con Leopoldo Destro, delegato del presidente di Confindustria per Trasporti, Logistica e Industria del Turismo - Fiera di Padova, terza Edizione di Green Logistics Expo, Sala Convegni 7B - ore 14,00) - Rimini: \"Turismo Obiettivo 2035: momento della verità e nuove sfide. Clima, migrazioni e strategie di adattamento\", convegno organizzato da Confcommercio-Imprese per l'Italia, all'interno del TTG Travel Experience, con il presidente di Confcommercio, Carlo Sangalli (Fiera di Rimini - ore 15,30) - Webinar: si conclude la quarta edizione della \"Digital China Week\", organizzata da East Media, Triboo e Sace - Bce: verbali ultima riunione Consiglio direttivo (ore 13,00) - Usa: sussidi di disoccupazione (14,30) - Usa: inflazione e inflazione core di settembre (ore 14,30) - Usa: Tesla svela il robotaxi - Fed: interventi Daly (12,00), Cook (15,15). VENERDI' 11 OTTOBRE - Roma: Stellantis, audizione in Commissione attività produttive della Camera dell'ad, Carlos Tavares - Roma: Istat, permessi di costruire II Trimestre 2024 (ore 11,00) - Milano: nell'ambito della seconda edizione di \"it's ELETTRICA Lab 2024\", organizzato da Comoli Ferrari, Forum Futuro Quotidiano, panel \"Strana tempora currunt: capitali e infrastrutture per il sistema paese\" con Lara Ponti, vice presidente di Confindustria per la Transizione Ambientale e gli Obiettivi Esg (Centro Congressi Allianz MiCo, Arena - ore 11,30) - Milano: evento \"Le città e la crescita del turismo\", organizzato in occasione della presentazione del libro \"Città vice città perde\" a cura di Francesco Rutelli. Con Leopoldo Destro, delegato del presidente di Confindustria per Trasporti, Logistica e Industria del Turismo (Triennale, Sala Agorà - ore 11,30) - Desenzano del Garda (BS): evento \"Gli orientamenti strategici dell'Europa a supporto delle Pmi\", organizzato da Piccola Industria di Confindustria Emilia-Romagna, di Confindustria Lombardia, di Confindustria Piemonte e di Confindustria Veneto. Con Giovanni Baroni, vice presidente Confindustria e presidente P.I. di Confindustria; Stefan Pan, vice presidente di Confindustria per l'Unione europea e il Rapporto con le Confindustrie europee (Hotel Acquaviva Gruppo Terme di Sirmione, Viale F. Agello 84 - ore 10,00) - Marghera (Ve): ceo Meeting delle aziende del Consorzio Elis \"Includere per Crescere\". Partecipa, tra gli altri, Pierroberto Folgiero, ad e dg Fincantieri (via delle Industrie, 19 - ore 11,30) - Capri: 39esimo convegno dei Giovani Imprenditori di Confindustria \"ORIZZONTI. Impresa e sviluppo nel Mediterraneo\". Con Riccardo Di Stefano, vice presidente Confindustria e presidente G.I. di Confindustria e delegato del presidente per Education e Open Innovation; Antonio Gozzi, Special Advisor di Confindustria per l'Autonomia strategica europea, Piano Mattei e Competitività; Adolfo Urso, ministro delle Imprese e del Made in Italy; Marina Elvira Calderone, ministro del Lavoro e delle Politiche Sociali; Anna Maria Bernini, ministro dell'Università e della Ricerca; Antonio Tajani, ministro degli Esteri e della Cooperazione internazionale; Dario Scannapieco, ad e dg Cassa Depositi e Prestiti. (Grand Hotel Quisisana e in diretta streaming - ore 14,30) - Cina: CN M2 a/a, settembre - Cina: Finanza sociale aggregata e nuovi prestiti bancari, settembre - Germania: inflazione Cpi, settembre (ore 8,00) - Gb: produzione industriale e bilancia commerciale, agosto (ore 8,00) - Francia: revisione rating Fitch - Usa: trimestrali JPMorgan, Wells Fargo. SABATO 12 OTTOBRE - Capri: 39esimo convegno dei Giovani Imprenditori di Confindustria \"ORIZZONTI. Impresa e sviluppo nel Mediterraneo\". Partecipano, tra gli altri, Riccardo Di Stefano, presidente dei Giovani Imprenditori di Confindustria; Emanuele Orsini, presidente di Confindustria; Lucia Aleotti, vice presidente di Confindustria per il Centro Studi; Adolfo Urso, ministro delle Imprese e del Made in Italy; Marina Elvira Calderone, ministro del Lavoro e delle Politiche Sociali; Anna Maria Bernini, ministro dell'Università e della Ricerca; Antonio Tajani, ministro degli Esteri e della Cooperazione internazionale; Dario Scannapieco, ad e dg Cassa Depositi e Prestiti. (Grand Hotel Quisisana e in diretta streaming - ore 9,30)."
        },
        {
            "Title": "Bologna-Parma: dove vederla in diretta tv e streaming, probabili formazioni",
            "Source": "Repubblica",
            "Date": "2024-10-07",
            "Link": "https://www.repubblica.it/sport/calcio/serie-a/2024/10/06/news/bologna_parma_dove_vedere_tv_probabili_formazioni-423537564/",
            "Content": "Dopo la sconfitta, ma con buona prestazione, all'Anfield di Liverpool, il Bologna cerca una vittoria in campionato per risalire la classifica. Dopo due anni di assenza, si torna a disputare in Serie A il derby dell'Emilia contro il Parma, che vive un momento complicato con un solo punto nelle ultime quattro e una difesa colabrodo, la peggiore del torneo insieme all'Atalanta. Sono 36 i precedenti tra le due squadre con 12 successi dei rossoblù, 9 dei crociati e 15 pareggi. Diretta tv e streaming Bologna-Parma •Partita: Bologna-Parma •Data: domenica 6 ottobre 2024 •Dove: Stadio Renato Dall'Ara (Bologna) •Orario: 15:00 •Canale TV: DAZN •Streaming: DAZN •Competizione: 7ª giornata Serie A Chi arbitra Bologna-Parma La terna arbitrale e Var di Bologna-Parma è cosi composta: Arbitro: Di Bello Assistenti: Carbone-Peretti IV Ufficiale: Galipò VAR: Mazzoleni-Maggioni Probabili Formazioni Bologna-Parma Italliano non dovrebbe stravolgere la formazione che ha giocato contro il Liverpool. Mancherà sicuramente Lucumì per squalifica, spazio per Casale in coppia con Beukema. A sinistra Lykogiannis potrebbe scalzare Miranda, si rivede Aebischer a centrocampo, mentre il tridente d'attacco sarà formato da Orsolini, Castro e Ndoye. Pecchia media qualche cambio per scacciare il momento negativo. In difesa Coulibaly potrebbe spuntarla su Valeri, mentre in attacco rischia la panchina Mihaila con Almqvist favorito su Cancellieri. Tra i pali confermato Suzuki. Probabile formazione Bologna (4-2-3-1): Skorupski, Posch, Beukema, Casale, Lykogiannis, Aebischer, Freuler, Orsolini, Fabbian, Ndoye, Castro. All. Italiano. Probabile formazione Parma (4-2-3-1): Suzuki, Delprato, Osorio, Balogh, Coulibaly, Sohm, Bernabé, Man, Hernani, Almqvist, Bonny. All. Pecchia. Dove vedere Bologna-Parma in tv La partita tra Bologna e Parma verrà trasmessa in esclusiva su DAZN. Per vedere il match in tv è possibile collegare la propria smart tv a internet ed effettuare l’accesso sull’applicazione della piattaforma. Per gli abbonati a Sky con Decoder SkyQ, il match sarà visibile anche sul canale Dazn 1 (canale 214 del decoder satellitare) attivabile con un costo aggiuntivo sul proprio abbonamento. Se non si ha una smart tv è possibile installare l’app su tutte le console da gioco come Playstation e Xbox o dispositivi come Amazon Fire Stick, Timvision Box, Google. Bologna-Parma in diretta Streaming Per vedere la partita in streaming, DAZN permette la visione anche sul proprio sito ufficiale. Basterà collegarsi da pc o dispositivi mobili come smartphone e tablet. Telecronista DAZN per il match La telecronaca di DAZN sarà affidata a Luca Farina. Pronostici Bologna-Parma Per i bookmakers il Bologna parte favorito nella partita del Dall'Ara: la vittoria del rossoblù è quotata 1.80, mentre il successo del Parma è offerto a 4.25. Interessante la quota del pareggio, dato a 3.75. Per questa partita, considerando le diverse reti subite dalle due squadre da inizio campionato, vi consigliamo il segno \"gol\" a 1.70."
        },
        {
            "Title": "Sinner batte Etchverry in tre set e vola agli ottavi a Shanghai. Errani e Paolini vincono a Pechino",
            "Source": "Repubblica",
            "Date": "2024-10-07",
            "Link": "https://www.repubblica.it/sport/tennis/2024/10/06/news/sinner_etchverry_atp_shanghai-423538661/",
            "Content": "Servono oltre due ore e mezza a Jannik Sinner per staccare il pass per gli ottavi di finale del Masters 1000 di Shanghai. Il numero 1 del mondo ha battuto in tre set l’argentino Tomas Martin Etcheverry, numero 37 del ranking Atp e 31 del seeding, al termine di una sfida molto tirata: 6-7 (3) 6-4 6-2 il punteggio finale in favore dell’azzurro dopo due ore e 40 minuti di gioco. Sinner, il nuovo fisioterapista lo massaggia con un guanto e posta la foto sui social: “Stiamo attenti ai dettagli” 05 Ottobre 2024 Il tie break perso, la rimonta Nel primo set Sinner ha fallito due set point sul 6-5 prima di cedere il parziale al tie break. Nel secondo l’altoatesino ha strappato per la prima volta la battuta all'argentino nel quinto gioco (3-2) ma si è fatto subito riprendere prima di togliere nuovamente il servizio a Etchverry e chiudere 6-4. Nel terzo set Sinner ha cancellato tre palle break sul 3-2 in un game lunghissimo e da quel momento in avanti non ha avuto più problemi. Prossimo avversario dell’azzurro, in un programma condizionato dalla pioggia e diversi match rinviati (tra questi anche quelli di Matteo Berrettini, Lorenzo Musetti e Flavio Cobolli), il vincente del match tra lo statunitense Ben Shelton (16), che lo ha fermato negli ottavi lo scorso anno e lo spagnolo Roberto Carballes Baena (54). Agli ottavi anche lo spagnolo Carlos Alcaraz, numero 2 del mondo che ha superato 7-6 6-3 il cinese Yibing Wu. Sinner: “Partita difficile” \"È stata una partita difficile, fisicamente e mentalmente” ha detto Sinner dopo il match. “Ho avuto le mie chance nel primo set, poi lui ha giocato un ottimo tie break. Nel secondo set ero un break sopra, poi ho subito il controbreak, ma successivamente ho trovato il mio ritmo. Lui ha iniziato a servire peggio e sono riuscito a giocarmi i game in risposta. Sono contento, domani sarà un giorno di riposo che mi serve tanto per essere pronto per la prossima partita\". Errani e Paolini a fine match (afp) Errani e Paolini vincono a Pechino Sara Errani e Jasmine Paolini trionfano nel doppio al Wta 1000 di Pechino (cemento). In finale - la settima raggiunta insieme (Olimpiadi comprese) - la 37enne di Massa Lombarda e la 28enne di Bagni di Lucca, quinte teste di serie, hanno battuto 6-4 6-4, in un'ora e mezza di gioco, la coppia formata dalla taipanese Hao-Chin Chan e dalla russa Veronika Kudermetova, settime teste di serie. Per le azzurre si tratta del quarto titolo in stagione (compreso l'oro olimpico di Parigi), il quinto in carriera. Errani e Paolini si sono anche assicurate la prima partecipazione per una giocatrice o una coppia italiana alle Wta Finals - che quest'anno si giocheranno a Ryadh - dal 2015."
        },
        {
            "Title": "Tajani: “Tassa sugli extraprofitti è cultura sovietica, ma Giorgetti male interpretato”. Taglio Irpef, mutui ai giovani e no tax area nel menu della Manovra. Arriva la proposta di “Ius Italiae” - la Repubblica",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/05/news/tajani_tassa_sugli_extraprofitti_e_cultura_sovietica_taglio_irpef_mutui_ai_giovani_e_no_tax_area_nel_menu_di_fi_per_la_-423537271/",
            "Content": "MILANO – L’applauso più sentito e i “bravo” dagli spalti dell’Auditorium nella pancia del grattacielo di Regione Lombardia li prende quando schiera nuovamente Forza Italia contro la tassa sugli extraprofitti. Antonio Tajani, leader del partito e vicepremier nonché ministro degli Esteri, lo scandisce: “Siamo contrari a qualsiasi tassa, anche sugli extraprofitti. Che poi – si chiede retorico – chi stabilisce cosa è extra e cosa no. E’ una cosa da cultura sovietica”. Tasse, obiettivo 5 miliardi. Forza Italia attacca e Giorgetti resta solo di Giuseppe Colombo 05 Ottobre 2024 Si riaccende così il tema di come trovare le risorse necessarie al governo per chiudere la complicata manovra del prossimo anno. Anche se, alla fine del suo intervento nella giornata che Fi dedica all’economia, Tajani smorza i toni con il titolare delle Finanze, Giancarlo Giorgetti: “Le sue parole (riferimento a quando il ministro dell’Economia ha parlato di sacrifici per tutti, ndr) sono state male interpretate. Non vuole alzare le tasse – aggiunge Tajani – In questo governo nessuno, né Fdi né la Lega, lo vuole fare. Noi come Fi siamo fermi, ma Giogetti è stato strumentalizzato”. Contro il concetto di “extra” si schiera anche la finanza presente in sala. A parlare per le assicurazioni è Carlo Cimbri, numero uno di Unipol, che si professa “fortemente contrario” all’idea che un profitto possa essere “extra” e ammonisce: “Una volta superato questo limite, vuol dire non avere più freni e tutto può diventare ‘extra’”. Antonio Patuelli, presidente Abi, snocciola i numeri: “Noi banche già dal 2016 siamo soggette a una addizionale Ires del 3,5% e ad un +0,5% sull’Irap. Non credo possa esistere, nel diritto, un’addizionale al quadrato”. E poi spiega, con le proiezioni del Psb del governo alla mano, che da qui al 2027 “le entrate dello Stato saliranno di 125 miliardi di euro a 1117 miliardi”. Significa “che le risorse ci sono, il problema è che non devono salire altrettanto le spese”. Che si chiami tassa o rimodulazione dei benefici fiscali (si ragiona ad esempio delle Dta o delle tax expenditure dannose per l’ambiente), comunque il tema delle risorse da trovare resta sul tavolo. Il capogruppo Fi al Senato Maurizi Gasparri suona la carica contro Big tech (allo studio del governo c’è l’allargamento della web tax nazionale, l’imposta al 3% dei ricavi): “La loro imposizione è ridicola e noi vogliamo che chi prende tanti soldi e non paga nulla cominci a farlo”, cogliendo poi il plauso delle confederazioni di piccole imprese, artigiani e commercianti che dal web sono minacciati. Per Tajani, tutte le risorse disponibili vanno tutte dedicate alla crescita. Il leader azzurro annuncia che in giornata manderà agli alleati la proposta di legge sullo Ius Scholae, diventato cavallo di battaglia dei diritti per il partito. Tajani lo chiama “Ius Italiae” perché “diventi italiano perché ti sei formato da italiano\". Freni: “Tutti sono chiamati al risanamento dei conti, ma non faremo prelievi forzosi” di Giuseppe Colombo 05 Ottobre 2024 Ma poi si concentra sul menu di politica economica azzurra. Guardando all’Europa chiede il mercato unico dell’energia perché “oggi da questo punto di vista c’è concorrenza sleale in Europa”. Rivolgendosi al presidente dei banchieri in platea, insiste sull’altra Unione che serve, quella bancaria. E sostiene la mossa di Unicredit su Commerzbank, lamentando che “il libero mercato non può esserci sono quando gli altri vengono a comprare da noi mentre qunado lo fanno le nostre aziende – ed è successo anche con la cantieristica (riferimento a Fincantieri in Francia, ndr) è uno scandalo”. Per i lavoratori Tajani punta sulla conferma delle misure di taglio al cuneo e la “riduzione della pressione fiscale, lavorando per ridurre dal 35 al 33% l’aliquota Irpef fino a 60mila euro”. Accarezza poi l’idea della crescita della “no tax area per chi non ce la fa”, azzardando una soglia di 12mila euro che si confronta con gli 8.500 cui è da poco arrivata. Sempre sul tema dei salari, scandisce che quello “minimo non è la soluzione, perché abbassa gli stipendi. L’unico salario giusto è quello stabilito nei conratti nazionali”, poi chiede di “continuare a ridurre la pressione” su voci quali “straordinari, festvi, premi di produttività”. Ai giovani promette di rifinanziare il fondo di garanzia per l’acquisto della prima casa. Nel ragionamento non entrano le pensioni, nemmeno le minime che sono un baluardo del programma azzurro, ma si ammette la necessità di una spending review “perché oggi la spesa pubblica è al 52% del Pil e spesso è improduttiva”. Sulle privatizzazioni, chiede di andare spediti con Mps e poi punta il dito sui porti. Non manca invece il tema del Mezzogiorno: per Tajani “l’autonomia differenziata l’ho votata ma bisogna vedere come si applica. Per esempio, sono contrario a che la politica estera sia affidata agli assessori regionali”. Agli agricoltori, rappresentati in sala da Ettore Prandini (Coldiretti) e Massimiliano Giansanti (Confagricoltura) assicura che la “transizione ecologica non può perdere di vista la persona”. Concetti, quelli di un approccio “intelligente” agli impegni climatici, già ben presenti nell’intervento del numero uno dell’Eni, Claudio Descalzi. Molto applaudito il suo intervento, quando ha parlato di questioni “stupide e ridicole” in merito alle norme del comparto automotive e di “scelte ideologiche” sulla preferenza verso gli e-fuel anziché i biocarburanti per la decarbonizzazione dei motori. \"Non voglio essere anti europeo – ha detto DEscalzi – ma anche la stupidità uccide e ci sta uccidendo perché dobbiamo subirla sulla base di ideologie ridicole che ci vengono dettate da una minoranza dell'Europa, non una maggioranza, e noi dobbiamo continuare a digerirle e chinare il capo morendo lentamente\"."
        },
        {
            "Title": "La guerra dell’immondizia: ancora rifiuti inviati dalla Corea del Nord verso il sud",
            "Source": "Repubblica",
            "Date": "2024-10-07",
            "Link": "https://www.repubblica.it/esteri/2024/10/07/news/rifiuti_corea_del_nord_verso_sud-423539504/",
            "Content": "La Corea del Nord ha inviato di nuovo palloni con rifiuti verso il territorio sudcoreano, lo stesso giorno in cui è convocata una importante sessione parlamentare, durante la quale si prevede di rivedere la sua Costituzione per eliminare i riferimenti alla riunificazione e ridefinire i suoi confini. I palloni carichi di spazzatura di Pyongyang nel complesso presidenziale di Seul Gianluca Modolo 24 Luglio 2024 Lo Stato Maggiore Congiunto (JCS) sudcoreano ha riferito in un comunicato che il Paese confinante ha nuovamente effettuato un lancio di palloni che potrebbero dirigersi a nord della provincia di Gyeonggi, che circonda Seoul, e in alcune zone della capitale. Da maggio, il Nord ha lanciato più di 5.000 palloni, in risposta alle spedizioni di palloncini con propaganda anti-regime di Kim Jong-un che vengono effettuate dagli attivisti del Sud."
        },
        {
            "Title": "Camila Giorgi: “Non sono mai fuggita dall’Italia e con il fisco sono a posto”",
            "Source": "Repubblica",
            "Date": "2024-10-07",
            "Link": "https://www.repubblica.it/sport/tennis/2024/10/06/news/camila_giorgi_verissimo_addio_tennis-423539080/",
            "Content": "Le verità di Camila Giorgi. Era da maggio che si attendeva la versione dell’ex tennista sul suo ritiro. il contenzioso con il fisco e “l’affaire vaccini” durante il Covid. L’atleta ha voluto rivlarsi a ‘Verissimo’, dove ha rivelato di non essere “mai scappata, mi trovavo già negli Usa. La mia famiglia mi ha sempre supportata nella mia scelta, ora siamo felici. Non è vero che siamo scappati dall'Italia, la scelta è stata solo mia. Già in passato ho vissuto per tre anni a Miami, io non scappo mai. Il problema è che a me non piace parlare troppo”. Ha respinto tutte le accuse. “E' allucinante dire che non abbiamo pagato l'affitto di una casa. La mia famiglia non sapeva di questa situazione, i problemi sono arrivati da persone esterne che mi gestivano. Non era il lavoro di mio padre gestire queste cose, lui era solo il mio allenatore. Non ci siamo spaventati, abbiamo cambiato le persone che gestivano le cose e ora siamo in ordine. E' ingiusto mettere sempre in mezzo mio padre\". Per quanto riguarda il tennis: “Volevo fare pure un discorso di addio a Parigi, invece la notizia del mio addio al tennis professionistico è uscita prima. A maggio mi sono svegliata e ho deciso di smetterla. Già da anni avevo pensato di lasciare la racchetta, ma il tennis mi piace viverlo, sono andata a vedere qualche partita a New York, ma non torno a giocare. Ora vorrei viaggiare e in Italia tornerò sempre, perché è casa mia. Io amo l'Italia, per me è sempre al primo posto”. Infine, la vicenda vaccini/Covid. “Io non sapevo che il medico non mi stesse facendo il vaccino, perchè altrimenti non avrei potuto viaggiare. Io l'ho scoperto dopo che non era un vaccino. Non so cosa dire. Poi certo che ho fatto il vaccino anti Covid. A novembre c'è una udienza e dopo si potrà parlare. Io pensavo che ci fosse un rapporto umano con questa dottoressa, mi sono fatta curare tante volte da lei. Poi quando è andata in difficoltà ha fatto il mio nome. Comunque penso che con il tempo tutto si sistema”."
        },
        {
            "Title": "Gestire al meglio i dati delle aziende, un mercato da 25 miliardi",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/06/news/gestire_al_meglio_i_dati_delle_aziende_un_mercato_da_25_miliardi-423538551/",
            "Content": "L’investimento da oltre 4 miliardi di Microsoft per potenziare la sua capacità di gestire dati dalla regione del Nord Italia certifica, se mai ce ne fosse bisogno, l’esplosione di questo pezzo di economia. Forbes ha scritto che, a partire dal 2023, si prevedono 120 zettabyte di dati archiviati, considerando che 1 zettabyte equivale a 1 miliardo di terabyte. Una cifra impressionante, che supererebbe il numero di stelle nell'universo osservabile e che sarebbe destinata a crescere in maniera esponenziale, raggiungendo i 200 zettabyte entro il 2025 (+67% in due anni), secondo le ultime stime di Cybersecurity Ventures. Far sì che le aziende possano davvero far fruttare questi dati è l’obiettivo della “data fabric”, di cui si occupa l’italiana Mia-Platform: ottimizzare la gestione di queste informazioni, spesso provenienti da diverse fonti e in maniera disorganizzata. Questo mercato che consente di integrare e gestire i dati, con l’obiettivo di migliorare le decisioni aziendali, cresce di pari passo: a livello globale, si stimava che nel 2023 avesse un valore di 2,4 miliardi di dollari. E si prevede raggiungerà i 25 miliardi di dollari entro il 2032. “Il data fabric sta crescendo in maniera esponenziale perché consente di abilitare tre asset fondamentali, quali l’omnicanalità, la modernizzazione dei sistemi legacy e un’AI efficiente, che crei realmente valore”, il commento di Nicolò Cambiaso, Head of Marketing di Mia-Platform. A chi guarda questo mercato? “Si tratta di un approccio richiesto soprattutto da quei settori definiti “data intensive”, ossia che hanno sempre più bisogno di dati in real time, come il retail, i servizi finanziari o il mondo della logistica”, prosegue Cambiaso. Tuttavia, tra i fattori che guidano l’espansione del mercato ci sono anche l’aumento di dispositivi IoT per il monitoraggio, la gestione dei big data e il passaggio al cloud computing, che rendono il data fabric una tecnologia essenziale. Ad esempio, i dispositivi IoT, che quest’anno si stima siano più di 15 miliardi in circolazione, generano enormi quantità di dati in tempo reale, che devono essere raccolti, integrati e analizzati rapidamente: le soluzioni di data fabric ne permettono la gestione in modo efficiente e unificato, facilitando il monitoraggio e l'analisi continua. Ugualmente il passaggio al cloud computing ha aumentato la necessità di soluzioni che possano gestire dati in ambienti complessi, multi-cloud e ibridi, garantendo una gestione integrata e semplificata delle informazioni aziendali. A tendere, “la qualità dei dati rappresenta una sfida cruciale” anche per far renndere davvero la rivoluzione dell’intelligenza artificiale."
        },
        {
            "Title": "Anasf apre lo sportello del Concordato preventivo biennale",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/obiettivo-capitale/news/2024/10/07/news/anasf_apre_lo_sportello_del_concordato_preventivo_biennale-423540384/",
            "Content": "In vista del termine del 31 ottobre, entro cui sarà necessario decidere se aderire o meno al Concordato preventivo biennale, l'associazione nazionale dei consulenti finanziari mette a disposizione degli associati un canale di consulenza telefonica specifico. Sarà possibile confrontarsi con i professionisti dello studio e-IUS Tax&Legal al fine di assumere una scelta quanto più consapevole possibile. Per agevolare l'attività di consulenza si prega di fornire i seguenti dati: reddito dichiarato nell'anno 2023 proposta di concordato ricevuta per gli anni 2024-2025 (o solo anno 2024, per i contribuenti forfettari) reddito sinora generato nell'anno 2024 eventuali bonus incassati nel 2023 o da incassare nel biennio 2024-25 altre informazioni utili da esaminare Per maggiori informazioni, è possibile consultare la pagina dedicata."
        },
        {
            "Title": "La rigenerazione del retail, cambiano i comportamenti dei consumatori: più attenzione a sostenibilità e trasparenza",
            "Source": "Repubblica",
            "Date": "2024-10-07",
            "Link": "https://www.repubblica.it/economia/rapporti/osserva-italia/trend/2024/10/07/news/la_rigenerazione_del_retail_cambiano_i_comportamenti_dei_consumatori_piu_attenzione_a_sostenibilita_e_trasparenza-423539932/",
            "Content": "Si parla di rigenerazione del retail al Marketing & Retail Summit 2024, organizzato da Mark Up e Gdoweek, un settore che si trova di fronte a sfide epocali e deve rispondere in maniera radicale e tempestiva ai nuovi bisogni dei consumatori. Il cambiamento non è più una scelta, è una necessità. Questo il cuore dell’intervento di Andrea Petronio, senior partner di Bain & Co: \"Un nuovo retail per nuovi bisogni\", che ha delineato come le dinamiche globali e sociali stiano ridisegnando il volto del settore. L'era in cui bastava aprire negozi fisici o e-commerce per soddisfare i clienti è finita. I consumatori moderni sono al centro di una rivoluzione, non solo digitale, ma sociale e ambientale. Le nuove generazioni chiedono di più: trasparenza, autenticità, sostenibilità e un’esperienza d’acquisto che vada ben oltre la semplice transazione. Il retail deve rigenerarsi, trasformarsi e, soprattutto, adattarsi. Il nuovo consumatore e i trend che plasmano il futuro Petronio ha affrontato i cambiamenti nei comportamenti dei consumatori, suddividendoli in vari trend che stanno modellando il futuro del settore. Il benessere, l’inclusione e la sostenibilità sono solo alcuni dei driver che i brand devono incorporare nelle loro strategie per rimanere rilevanti. Ma non è solo una questione di offerta: i consumatori vogliono essere coinvolti, sentire che stanno facendo parte di un movimento più grande. La Gen Z e la Generazione Alpha, ad esempio, non sono semplici consumatori, ma agenti di cambiamento; cresciute in un contesto di crisi climatica e con una consapevolezza digitale profondamente radicata, non cercano solo prodotti, ma brand che rispecchino i loro valori. Trasparenza, inclusione, lotta alla crisi climatica: chi non dimostra di essere credibile su questi temi è destinato a scomparire dai loro radar. Per loro, il valore non è solo nel prezzo ma nell’impatto sociale ed ecologico di ciò che acquistano. E non è solo questione di giovani: gli over 65 stanno vivendo una rivoluzione nel loro approccio al consumo. Non più confinati al ruolo di semplici pensionati, gli anziani di oggi e di domani sono consumatori attivi, curiosi, tecnologicamente informati e con un desiderio sempre maggiore di mantenere uno stile di vita dinamico e sano. La cosiddetta \"Gold Economy\" è una delle nuove frontiere del retail, dove gli over 65 rappresentano una fascia di popolazione con forti capacità di spesa e specifiche esigenze, come prodotti per il benessere e la salute, esperienze di viaggio e cibo di qualità. La sostenibilità non è un trend, è una necessità Un altro aspetto cruciale emerso durante l’intervento è stato il cambiamento climatico e l'attenzione alla sostenibilità. La rigenerazione del retail, infatti, passa attraverso l’adozione di modelli di business sostenibili. Non è più possibile considerare la sostenibilità come una leva di marketing, è una strada obbligata per garantire la continuità del settore. Le aziende devono dimostrare di essere protagoniste attive nella lotta al cambiamento climatico, adottando politiche circolari, riducendo gli sprechi e ripensando l'intera filiera produttiva. Il consumatore non si accontenta più di un’etichetta “green”, cerca autenticità e coerenza. Le nuove generazioni di acquirenti monitorano le pratiche dei brand e sono pronti a penalizzare chi fa greenwashing. In questo contesto, diventano fondamentali politiche aziendali orientate alla trasparenza e alla riduzione delle emissioni, dall’approvvigionamento delle materie prime fino alla logistica. I consumatori vogliono sapere l'impatto reale del prodotto che acquistano, dalla sua creazione fino al momento in cui lo ricevono a casa. Non si tratta solo di promuovere prodotti sostenibili, ma di adottare una visione circolare, dove i materiali vengono riutilizzati, riciclati e ottimizzati. Le aziende che riusciranno a integrarsi in questo ecosistema avranno un vantaggio competitivo nel lungo termine, costruendo un rapporto di fiducia duraturo con i consumatori. La tecnologia come abilitatore del cambiamento Non si può parlare di rigenerazione del retail senza considerare il ruolo centrale della tecnologia. A partire dall'importanza di strumenti come l’intelligenza artificiale, l’automazione e la digitalizzazione. Non si tratta solo di rendere il processo di acquisto più semplice e immediato, ma di creare un’esperienza personalizzata, immersiva e, soprattutto, coerente con le aspettative del consumatore. La iper-personalizzazione è il mantra del futuro. Grazie ai dati raccolti dalle interazioni digitali, i retailer hanno l'opportunità di creare esperienze d'acquisto su misura per ogni cliente; che si tratti di consigli basati sugli acquisti precedenti, di comunicazioni mirate o di un customer service che risponda in tempo reale alle richieste degli utenti, la tecnologia offre strumenti senza precedenti per coinvolgere i consumatori e fidelizzarli. Un aspetto interessante, sottolineato da Petronio, è stato l’accento sulla fusione tra il fisico e il digitale. Nonostante il boom dell’e-commerce, il negozio fisico non è destinato a scomparire; al contrario, il suo ruolo si sta trasformando: da semplice luogo di transazione a spazio di esperienza. I negozi devono diventare veri e propri hub di interazione, dove il cliente può vivere il brand in modo immersivo, sfruttando le tecnologie digitali per migliorare l’esperienza in loco. La super-app del retail può essere una soluzione: un’unica piattaforma dove i clienti possano trovare tutto ciò di cui hanno bisogno, integrando non solo l'acquisto ma anche l’interazione, la personalizzazione e il servizio post-vendita. Un'esperienza fluida, senza interruzioni, che unisce l’online e il fisico in un unico ecosistema. Nuovi stili di vita e consumi consapevoli Un altro driver chiave della trasformazione del retail è la crescente attenzione verso stili di vita consapevoli: i consumatori stanno adottando comportamenti più riflessivi, puntando a ridurre gli sprechi, riparare invece di sostituire e scegliere prodotti con un basso impatto ambientale. L’attivismo sociale, inoltre, gioca un ruolo cruciale: le persone vogliono brand che si schierino, che prendano posizione e che siano parte attiva nella risoluzione delle grandi sfide globali. Questo porta a un ritorno, per certi versi, alle radici del commercio locale: il consumo di prodotti artigianali e locali diventa una scelta etica e sostenibile. I brand, per avere successo, devono valorizzare il contatto umano, la comunità e l'autenticità dei propri prodotti. In sintesi, possiamo dire che il retail del futuro dovrà rigenerarsi, abbandonando i modelli tradizionali e adattandosi ai nuovi bisogni di un consumatore più consapevole, esigente e tecnologicamente avanzato. La sfida non è solo tecnologica, ma riguarda la capacità di costruire un ecosistema che metta al centro l’esperienza, la sostenibilità e il benessere. Il futuro è nelle mani di chi saprà interpretare e guidare questi cambiamenti, trasformando il retail in una piattaforma di connessione tra persone, tecnologia e valori condivisi."
        },
        {
            "Title": "Serie B, la Salernitana sbanca Palermo. Il Mantova riprende il Brescia",
            "Source": "Repubblica",
            "Date": "2024-10-07",
            "Link": "https://www.repubblica.it/sport/calcio/serie-b/2024/10/06/news/serie_b_risultati_oggi-423539012/",
            "Content": "Tre pareggi e due successi esterni nelle cinque partite che hanno chiuso la nona giornata del campionato di serie B. I colpi pesanti sono quelli della Salernitana (1-0 a Palermo) e del Sudtirol (2-0 a Cosenza). Finiscono in parità Catanzaro-Modena (2-2), Cremonese-Bari (1-1) e Mantova-Brescia (1-1). «La classifica» Mantova-Brescia 1-1Finisce 1-1 il derby lombardo tra Mantova e Brescia. Alla rete di Borrelli per le rondinelle, risponde Debenedetti, tutto nella ripresa. Primo tempo sostanzialmente equilibrato con il Mantova che ha costruito molto, almeno quattro le occasioni da rete. All'inizio della ripresa un errato disimpegno del Mantova a centrocampo fa finire la palla sui piedi di Borrelli che ingrana la quarta e dopo essersi sbarazzato di quattro avversari dal limite beffa Festa in uscita. Il Mantova giunge al pareggio al 37' con Debenedetti che appoggia in rete una punizione di Galuppini respinta dal palo. Palermo-Salernitana 0-1La maledizione non si rompe e stavolta fa ancora più male. La Salernitana, pur senza strafare, espugna 1-0 il Barbera e alimenta la crisi di risultati del Palermo tra le mura amiche. A decidere è un gol casuale di Tello, che a metà primo tempo beffa Desplanches con un cross velenoso ma tutto sommato innocuo. Sterile la reazione dei rosanero con Segre che nella prima frazione sfiora il pareggio per due volte, mentre l'assedio dei minuti finali porta solo ad alcuni tiri dalla distanza poco pericolosi di Insigne e a un erroraccio di Di Francesco a tu per tu con Sepe. Alla fine in viale del Fante risuonano i fischi: il Palermo prosegue la striscia negativa in casa in Serie B, con l'ultima vittoria arrivata il 17 febbraio contro il Como (3-0). Serie B, Pisa ancora in vetta da solo. Il Sassuolo ritrova Berardi dopo 7 mesi e rifila una goleada al Cittadella di Jacopo Manfredi 05 Ottobre 2024 Cremonese-Bari 1-1La Cremonese rischia di andare incontro alla seconda sconfitta consecutiva ma al vantaggio di Lasagna nella prima frazione di gara risponde Sernicola nel secondo tempo. Un risultato che frena la corsa dei grigiorossi in classifica e allunga la serie utile del Bari, arrivato a sei risultati utili consecutivi. Il risultato si sblocca al 27' del primo tempo: Oliveri da destra serve Sibilli che di tacco fa sponda a Lasagna che trafigge Fulignati. Nella ripresa Stroppa passa alla difesa a quattro e al 25' arriva la rete del pari con Sernicola che si accentra da sinistra e calcia per il definitivo 1-1. Catanzaro-Modena 2-2Il match si mantiene equilibrato ma poi al 25' i calabresi trovano il colpo vincente con un gran tiro da fuori di Situm. Il vantaggio dura pochi minuti, perché su un corner dalla destra è bravo Abiuso ad anticipare tutti di testa sul primo palo. Nel secondo tempo gli emiliani passano al 10' con Idrissi. I padroni di casa accusano il colpo e la manovra resta troppo confusa fino al pareggio che arriva quasi per caso sul gong, al 44', grazie a La Mantia. Cosenza-Sudtirol 0-2Tre punti di platino per il Sudtirol, un ko che complica invece i piani salvezza del Cosenza. Eppure la squadra di casa partita bene, guadagnando tre angoli in altrettanti minuti e costringendo il portiere Poluzzi alla parata difficile su tiro di Ricciardi. Poi al 7' la doccia fredda con Rover che accompagnato nella sua azione proprio da Ricciardi entra in area e di sinistro batte Micai. I silani accusano il colpo, non producono gioco e solo una volta con Kourfalidis si rendono insidiosi e alla fine del primo tempo restano in dieci per il rosso a Kurtic. La ripresa inizia con mezz'ora di ritardo per problemi di collegamento tra Var e arbitro già emersi in avvio di gara. Il Cosenza con l'uomo in più prova ad accelerare, ma il Sudtirol con cinismo e freddezza punisce ancora una volta il Cosenza: alla mezz'ora fa centro il nuovo entrato Zedadka. E al \"Marulla\" cala il silenzio."
        },
        {
            "Title": "LeBron James in campo con il figlio Bronny, prima storica volta in Nba",
            "Source": "Repubblica",
            "Date": "2024-10-07",
            "Link": "https://www.repubblica.it/sport/basket/2024/10/07/news/lebron_james_bronny_nba_record-423539922/",
            "Content": "Padre e figlio insieme. Lebron James (39 anni) e Bronny James (20 anni) hanno scritto la storia del basket Nba: sono i primi padre e figlio a condividere il campo in una partita del torneo americano. Quel che tutti aspettavano solo per segnare il punto statistico (era inevitabile, Lebron ha rinnovato con i Lakers proprio per coronare questo suo sogno) è successo nel secondo quarto della gara di preseason che i Los Angeles Lakers hanno poi perso 114-118 contro i Phoenix Suns, a Palm Springs. LeBron James. Bronny James.The father-son duo share the court for the first time together! pic.twitter.com/93hC7k64gK— NBA (@NBA) October 7, 2024 Bronny, primogenito di LeBron, aveva già debuttato con i Lakers nella prima partita di preseason, ma suo padre non c'era. In quell'occasione aveva anche segnato i suoi primi 2 punti, in 16 minuti. Nella seconda partita c'era anche papà Lebron, Bronny ha giocato 13 minuti segna segnare. Giusto per non mettere in soggezione il figlio, Lebron, alla sua ventiduesima preseason, ha messo a segno 19 punti, 5 rimbalzi, 4 assist e 2 stoppate in soli 16 minuti. \"Siamo usciti da un timeout e ci siamo ritrovati lì, uno accanto all'altro – ha detto LeBron -. L'ho guardato ed era come in Matrix o qualcosa del genere. Sembrava irreale, ma è stato incredibile. È fantastico per entrambi e per la nostra famiglia ancora di più. È un momento che non dimenticherò mai\"."
        },
        {
            "Title": "Manovra, Bankitalia gela il governo: “Il Pil si ferma allo 0,8% nel 2024”. No dell’Anci a nuovi tagli: “Insopportabili per molti Comuni”",
            "Source": "Repubblica",
            "Date": "2024-10-07",
            "Link": "https://www.repubblica.it/economia/2024/10/07/news/manovra_anci_tagli_piano_bilancio_giorgetti-423540608/",
            "Content": "Bankitalia gela il governo: la crescita del Pil si ferma allo 0,8% nel 2024. La stima al ribasso è arrivata nel corso delle audizioni sul Piano strutturale di bilancio davanti alle commissioni Bilancio di Camera e Senato, insieme con le parole del capo dipartimento Economia e statistica di Palazzo Koch, Sergio Nicoletti Altimari. \"Nel quadro delle previsioni a legislazione vigente del Piano strutturale di bilancio (Psb) il Pil cresce dell'1,0 per cento quest'anno, dello 0,9 per cento nel prossimo e dell'1,1 per cento nel 2026. La revisione dei conti economici trimestrali pubblicata venerdì scorso dall'Istat, non inclusa nel quadro, comporterebbe – ha spiegato l’economista – una correzione meccanica al ribasso di due decimi di punto della stima per l'anno in corso\". L’autogol Istat sui conti mette nei guai il governo. Dall’industria al turismo la crescita si è fermata di Valentina Conte 05 Ottobre 2024 Inoltre, secondo l’istituto i provvedimenti previsti nella Manovra, tra cui la stabilizzazione della riduzione del cuneo fiscale e gli interventi a sostegno delle famiglie più numerose, \"dispiegheranno i loro effetti principalmente nel 2025, innalzando la crescita del Pil all'1,2%. Tali effetti attesi sono in linea di principio raggiungibili, ma una valutazione più compiuta richiede informazioni non ancora disponibili\" su risorse stanziate e modalità di attuazione, ha rimarcato Nicoletti Altimari. L’Anci \"Ulteriori ipotesi di tagli sul comparto dei Comuni, o comunque di richiesta di contributo per il risanamento della finanza pubblica, diventerebbero veramente estremamente gravosi, soprattutto per tutta una serie di enti che hanno già difficoltà e sono già in crisi di vario genere\": lo ha detto parlando nelle commissioni Bilancio di Camera e Senato il delegato Associazione nazionale Comuni italiani( Anci) per la finanza locale e sindaco di Novara, Alessandro Canelli. Salvini tuona contro le banche e avvisa Forza Italia: “Paghino di più” dal nostro inviato Matteo Pucciarelli 07 Ottobre 2024 \"I Comuni – ha aggiunto Canelli durante l’audizione – nell'ultimo decennio hanno già imboccato la strada di forte contenimento e di grande attenzione sulla spesa, di fatto già stiamo facendo quanto richiesto dall'Europa. Il peso della spesa pubblica dei Comuni sul totale è passato dall'8,2% nel 2011 al 6,5% attuale e il deficit dal 3% all'1,5%\". Secondo quanto ricordato dall’Anci al parlamento, inoltre, per gli obiettivi di contenimento della spesa pubblica i Comuni “hanno già dato circa 14 miliardi di euro, compresi altri sei del Fondo crediti di dubbia esigibilità, quindi riteniamo di aver fatto il nostro lavoro. Stiamo facendo il nostro lavoro anche sulla realizzazione del Pnrr, pur con tutte le difficoltà che un piano straordinario di questo genere ha\". Manovra, dalle banche alle imprese i sacrifici in arrivo a cura di Diego Longhin 06 Ottobre 2024 E ancora: \"Un'ipotesi discussa con il ministro dell'Economia riguarda la possibilità di prevedere un accantonamento sulla parte corrente dei bilanci comunali, così una volta accertato che non ci sono necessità, si possa spendere per investimenti. Anche questo – ha evidenziato il rappresentante dell’Anci –sarebbe un limite importante per la spesa sul sociale e sui servizi, mettendo in difficoltà tantissimi Comuni\". Il presidente dei Giovani industriali Riccardo Di Stefano: “Disponibili a minori sconti fiscali ma nella manovra servono investimenti” Diego Longhin 06 Ottobre 2024 La proposta dei sindaci L’Anci chiede che “ci sia un approccio di comparto complessivo, che qualsiasi norma o regola che impatti sulla spesa comunale sia presa sul comparto e non sui singoli comuni: questo consentirebbe ad Anci, in accordo con il Mef, di regolarsi in maniera chirurgica comune per comune, senza mettere in estrema difficoltà chi lo è già. Regole di carattere generale potrebbero a produrre forti iniquità, mentre – è il ragionamento dei sindaci – un obiettivo generale di comparto consentirebbe, tramite monitoraggio con certificazioni semestrali, di correggere, in caso, nella seconda metà dell'anno insieme alla Ragioneria\", ha concluso Canelli. L'Anci non ha chiuso la porta al confronto, però. Anzi. “Esprimiamo piena disponibilità al confronto tecnico durante la fase preparatoria della nuova legge di bilancio, per condividere regole e strumenti funzionali ad un rinnovato e più efficiente governo della finanza locale\". In particolare l'impegno dell'Anci, ha assicurato Canelli, \"va nella definizione di una traiettoria finanziaria di valenza pluriennale che rassicuri da un lato governo e parlamento circa il rispetto degli impegni assunti in sede comunitaria, dall'altro gli enti locali attraverso la ricerca di un insieme di criteri in grado di assicurare equità e sostenibilità all'eventuale ed ulteriore contributo alla finanza pubblica\". Regioni, rapporto spesa sanitaria/Pil cresca più del 6,4% Anche le Regioni considerano l’ipotesi tagli come fumo negli occhi, soprattutto se il campo è quello della sanità. \"La spesa sanitaria per le Regioni è fondamentale. È indubbio che il rapporto tra spesa e Pil è un rapporto che dobbiamo cercare di tenere il più alto possibile, quindi quel 6,4% del 2024 per noi è un dato di partenza”, ha commentato Marco Alparone, coordinatore della commissione Affari finanziari della Conferenza delle Regioni e Province autonome in audizione sul Piano strutturale di bilancio (Psb). L'obiettivo, ha rimarcato Alparone, “è che il 6,4% cresca”. Perché, ha spiegato, “riteniamo che una maggiore flessibilità sull'utilizzo dei fondi in funzione dei bisogni che ogni regione ha permetterebbe di ottimizzare la risposta ai cittadini al meglio. Sappiamo che c'è la volontà di aumentare le risorse sulla spesa sanitaria\". Le pensioni \"L'Italia ha un urgente bisogno di una riforma organica del sistema previdenziale. Il Cnel ritiene che le modifiche sulle regole di indicizzazione debbano essere condivise e comunque apportate con cautela, soprattutto nel caso di sistemi a ripartizione e misti, in quanto basati sul patto tra generazioni e sulla salvaguardia del valore reale degli assegni nel tempo. Sul tema il Cnel è da tempo al lavoro con un gruppo di esperti di elevata qualificazione, che produrrà entro l'anno un'articolata analisi contenente specifiche osservazioni e proposte\". Lo ha detto il presidente del Cnel, Renato Brunetta, in audizione presso le commissioni bilancio di Camera e Senato sul piano strutturale di bilancio."
        },
        {
            "Title": "Dazi, la Cina risponde alla Ue: stretta sull’import di brandy. E Pechino studia misure sulle auto di grossa cilindrata",
            "Source": "Repubblica",
            "Date": "2024-10-08",
            "Link": "https://www.repubblica.it/economia/2024/10/08/news/dazi_cina_brandy_import-423543008/",
            "Content": "MILANO – Si surriscalda nuovamente la guerra commerciale tra Cina ed Europa. Il ministero del Commercio di Pechino ha annunciato l'adozione di misure antidumping provvisorie sulle importazioni di brandy dall'Ue. Dall'11 ottobre, si legge in una nota, gli importatori dovranno fornire \"deposito di sicurezza alla dogane cinesi\". La ritorsione commerciale cinese è arrivata a pochi giorni dal via libera deciso da Bruxelles sui maggiori dazi alle auto elettriche made in China, malgrado il voto contrario di Paesi tra cui Germania e Ungheria, a completamento dell'indagine durata mesi e avviata dalla presidente della Commissione europea Ursula von der Leyen. I funzionari dell'Ue avevano concluso che le tariffe erano necessarie per proteggere i produttori del blocco dalla concorrenza dei veicoli elettrici cinesi a basso prezzo, che lamentavano fossero ingiustamente sovvenzionati da Pechino. Auto elettriche Via libera ai dazi anti-Cina ma l’Europa va in ordine sparso di Diego Longhin 05 Ottobre 2024 Il ministero del Commercio cinese, rivedendo la decisione di agosto \"di non imporre immediatamente nuove sanzioni\" nonostante i produttori di brandy Ue avessero fatto dumping sul mercato cinese, ha chiarito che avrebbe \"richiesto un deposito cauzionale agli importatori\" a partire da venerdì. Le azioni del gruppo francese del lusso Lvmh, proprietario del cognac Hennessy, sono scese del 4,3% nelle prime contrattazioni alla Borsa di Parigi, mentre il titolare di Martell Pernod Ricard è sceso del 2,7% e Rémy Cointreau di quasi il 4,8%. La guerra commerciale Ue-Cina s'è estesa dalle auto all'agricoltura, con Pechino che ha avviato indagini antidumping sulle importazioni europee di prodotti lattiero-caseari e carne di maiale e ha presentato un reclamo sulle tariffe Ue all'Organizzazione mondiale del commercio (Wto). Mentre Pechino e Bruxelles hanno segnalato che i colloqui sui dazi ai veicoli elettrici sarebbero continuati, il risultato della scorsa settimana ha alimentato le aspettative di rappresaglia da parte della Cina, convinta che le mosse europee fossero soltanto \"il risultato di protezionismo, abuso delle pratiche commerciali internazionali e indebolimento della lotta globale contro il cambiamento climatico\". Allo studio misure sull’import di auto di grossa cilindarata Non solo. La Cina ha anche ufficializzato che sta studiando misure come l'aumento dei dazi sull'import di veicoli di grossa cilindrata. Il ministero del commercio ha ricordato che le indagini in corso sono avviate \"in conformità alla legge\" con lo scopo di \"tutelare completamente i diritti di tutti i portatori di interessi\". Alla fine del procedimento sarà emessa \"una decisione obiettiva ed equa in base ai risultati sulla carne suina e i prodotti lattiero-caseari dell'Ue\". Pechino, riferisce una nota, \"adotterà tutte le misure necessarie per salvaguardare i diritti e gli interessi legittimi delle industrie e delle imprese cinesi\". Gentiloni: “Rappresaglia non giustificata” La risposta cinese viene accolta negativamente sulla sponda europea. Alla Commissione Europea \"non siamo mai preoccupati, siamo ragionevoli. Abbiamo fatto una seria indagine che riguarda i rischi di sovrapproduzione in alcuni settori. Abbiamo adottato decisioni appropriate e molto proporzionate\" sulle auto elettriche prodotte in Cina e \"non c'è motivo di reagire a queste decisioni proporzionate con rappresaglie\", ha commentato europeo all'Economia Paolo Gentiloni a Lussemburgo in conferenza stampa."
        },
        {
            "Title": "Atp Shanghai 2024, Djokovic-Cobolli 6-1 6-2:",
            "Source": "Repubblica",
            "Date": "2024-10-08",
            "Link": "https://www.repubblica.it/sport/tennis/2024/10/08/news/atp_shanghai_cobolli_djokovic_risultato_oggi-423543184/",
            "Content": "Nulla da fare per Flavio Cobolli contro Novak Djokovic nei sedicesimi di finale del torneo di Shanghai. Il tennista toscano, numero 30 del ranking mondiale, è stato nettamente battuto dall’attuale numero 4, con il punteggio di 6-1, 6-2. Nel primo set il serbo ha subito strappato il servizio all’avversario, al secondo gioco, per poi ripetersi al sesto. Nel secondo, invece, l’equilibrio si è protratto fino al 2-2, dopodiché Djokovic ha conquistato quattro game di fila per concludere il match in poco più di un’ora. Dopo questa ottima prova, in cui ha mostrato di aver ritrovato la forma migliore, il campione serbo affronterà negli ottavi di finale del Masters 1000 cinese Safiullin, che ha sconfitto in tre combattutissimi set Tiafoe: 5-7, 7-5, 7-6 il risultato finale."
        },
        {
            "Title": "Assolto in Germania da accuse di stupri il sospettato del rapimento di Maddie McCann",
            "Source": "Repubblica",
            "Date": "2024-10-08",
            "Link": "https://www.repubblica.it/esteri/2024/10/08/news/caso_maddie_mccann_assolto_in_germania_il_sospettato_del_rapimento-423542660/",
            "Content": "LONDRA - Christian Brückner, il 47enne tedesco sospettato della sparizione di Madeleine McCann, è stato assolto da accuse di stupro e violenza sessuale dalla corte di Braunschweig, nella Bassa Sassonia in Germania. Si tratta di un processo slegato dal caso di Maddie, ma che potrebbe avere ripercussioni anche sulla vicenda della bambina inglese scomparsa all’età di 3 anni da un resort in Portogallo il 3 maggio 2007. Dopo il verdetto di oggi, infatti, Brückner potrebbe uscire di galera già dalla prossima primavera. E dunque, sarà ancora più difficile per i procuratori tedeschi provare la sua eventuale colpevolezza, di cui è certo il magistrato Hans Christian Wolters. Ma Brückner, arrestato a Milano nel 2020 dopo una lunga latitanza, non è mai stato incriminato per la scomparsa di Maddie, vista la mancanza di prove. E per lo stesso motivo, oggi è stato assolto da cinque capi di imputazione per accuse risalenti a un periodo di tempo da 2000 al 2017 per presunte violenze perpetrate in Portogallo. L’uomo è da quattro anni in carcere in Germania perché già condannato per lo stupro di una anziana americana nel 2019 a Braunschweig, per il quale sta scontando una pena che finirà a settembre 2025. Stavolta, invece, Brückner è stato assolto dalle accuse di stupro di una donna irlandese, Hazel Behan, che aveva raccontato ai giudici di essere stata stuprata da un uomo mascherato nel 2004 in Portogallo, quando lei aveva 20 anni. Per Behan si trattava “senza dubbio” del 47enne tedesco: “Non dimenticherò mai i suoi occhi mentre mi violentava”, ha raccontato la donna in aula, “mi sono entrati nel cranio per sempre”. Tra le varie accuse, un altro testimone aveva inoltre confessato di essere entrato furtivamente in un alloggio di Brückner nell’Algarve portoghese, dove avrebbe trovato “alcuni filmati in cui l'uomo violentava una ragazzina e poi una donna tra i 70 e gli 80 anni”. Ma I giudici tedeschi non hanno ottenuto prove schiaccianti contro il 47enne. Che così è stato assolto, perlomeno in questo processo. Anzi, il giudice Engemann se l’è presa con Wolters e gli altri procuratori per aver bollato subito come colpevole Brückner e aver scatenato l’attenzione mondiale su di lui, “con i media che lo hanno subito descritto come un mostro sessuale e un pervertito. Ciò ha influenzato i testimoni, rendendoli quasi inutili nel processo giudiziario”. Secondo i suoi avvocati, il 47enne tedesco di questo passo potrebbe essere scarcerato già la prossima primavera, e non a settembre 2025. In quel caso, sarebbe complicatissimo per Wolters e gli altri procuratori provare a incriminarlo anche per il caso di Maddie McCann. La settimana scorsa Laurentiu Codin, ex compagno di cella di Christian Brückner in Germania, aveva dichiarato in aula a Braunschweig che quest’ultimo un giorno in carcere, nel 2020, gli avrebbe fatto una confessione. Ovvero, secondo il suo resoconto, di aver rapito una bambina proprio nel 2007 da un appartamento in Portogallo dove era entrato per rubare e di essere fuggito con lei. Non solo. Stando alla versione di Codin, all’epoca Brückner gli avrebbe chiesto se “il Dna di alcune ossa sia rintracciabile sottoterra” e inoltre “il favore di bruciargli il suo rifugio, una volta che io fossi stato rilasciato”. I procuratori tedeschi sono convinti che Brückner sia il responsabile del rapimento e anche “dell’omicidio di Madeleine McCann”, ma sinora non sono state trovati elementi schiaccianti contro il tedesco, né dopo tre giorni di ricerche l’anno scorso nei pressi di una diga di Arade, nell’Algarve, né dopo aver rinvenuto un hard disk e altri materiali proprio nel rifugio del sospetto poco lontano da Braunschweig. Brückner ha vissuto per molti anni vicino alla diga di Arade, nella provincia portoghese dell'Algarve. Proprio lì viveva e lavorava come cameriere da giovane, quando scomparve appunto Maddie McCann. L'uomo però ha sempre negato qualsiasi coinvolgimento nella scomparsa della piccola inglese, di cui si sono perse le tracce da oltre 17 anni."
        },
        {
            "Title": "Tuttofood 2025 e Mixology experience: a Milano la fiera del cibo e l’evento del beverage insieme",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/osserva-italia/osservabeverage/2024/10/07/news/tuttofood_2025_e_mixology_experience_a_milano_la_fiera_del_cibo_e_l_evento_del_beverage_insieme-423541713/",
            "Content": "L’eccellenza del cibo incontra il mondo del beverage verticale dei cocktail bar e del bartending. Organizzato da Fiere di Parma, e in particolare dallo staff di Cibus, Tuttofood 2025, in programma dal 5 all’8 maggio del prossimo anno presso Fiera Milano Rho presenta una nuova collaborazione con Mixology Experience. Questo evento, che vanta già tre edizioni con più di 450 aziende espositrici e circa 18.000 ingressi nella città di Milano, si inserirà all’interno di Tuttofood con l’obiettivo di valorizzare il legame tra la cultura gastronomica e l’arte del bere miscelato di bevande, liquori e spirits. Si tratta di un passo decisivo verso un’esperienza integrata e innovativa per l’offerta food&beverage di Tuttofood, dove la contaminazione tra i due mondi darà vita a sinergie straordinarie. “Alla luce delle indicazioni provenienti dal mercato, che chiedevano di sviluppare l’area beverage e mixology all’interno dei nostri eventi”, spiega Antonio Cellie, ceo di Fiere di Parma, “abbiamo impiegato pochissimo a trovare un accordo. La distribuzione nazionale ed estera, on e off trade, auspicava da tempo un evento unico e leader in Italia sul mondo food & beverage con un profilo chiaramente B2b e internazionale. Sullo sfondo c’è anche il recente accordo con Colonia, grazie al quale la piattaforma integrata di TuttoFood, Cibus e Anuga è diventata di gran lunga l’offerta fieristica agroalimentare leader nel mondo, consentendo agli espositori di selezionare ed ottimizzare i propri investimenti in fiere ed eventi”. All’interno di Tuttofood 2025, Mixology Experience avrà un’area dedicata che sarà il cuore pulsante del padiglione “Beverage”. I visitatori potranno assistere a masterclass esclusive tenute da alcuni dei più importanti bartender del panorama nazionale e internazionale, esplorare nuove tecniche di miscelazione e degustare cocktail realizzati con ingredienti d’eccellenza sia innovativi che tradizionali. Con la Mixology Week sono previste anche attività esterne alla fiera come degustazioni, serate ed attività che formeranno un fitto calendario di appuntamenti negli spazi milanesi come rooftoop, ristoranti, cocktail bar, hotel e tanto altro. “L’ingresso di Mixology Experience all’interno di Tuttofood” spiega Luca Pirola, ideatore del format Mixology Experience, nato dal gruppo Bartender.it di cui è fondatore, “rappresenta una grande opportunità per esaltare la contemporaneità dell’offerta nell’hospitality, dove l’incontro tra food e beverage darà vita alla più grande piattaforma nazionale e internazionale di confronto e ispirazione per tutti i professionisti del settore. È il momento perfetto per mostrare come le nuove tendenze, il mondo dei liquori e degli spirits e il mondo della mixology siano un potente veicolo di innovazione e qualità all’interno dell’offerta completa delle attività di somministrazione”. Dopo tre anni, l’edizione 2025 di Mixology Experience trova un posizionamento ideale per rafforzare il proprio ruolo di evento di riferimento per il business-to-business, creando nuove opportunità per i professionisti, le aziende e le marche di tutta la filiera. L’interesse collaborativo di Fiera di Parma attraverso una proposta federante a TuttoFood, conclude Pirola “ci è sembrata l’occasione perfetta, ideale e complementare da cogliere. L’integrazione del beverage con l’universo food permetterà a buyer, distributori, importatori, decision-maker, stakeholder ed addetti al settore di vivere un’esperienza a 360 gradi”."
        },
        {
            "Title": "Energia, come passare dal mercato tutelato al libero",
            "Source": "Repubblica",
            "Date": "2024-10-08",
            "Link": "https://www.repubblica.it/economia/diritti-e-consumi/diritti-consumatori/2023/03/20/news/energia_mercato_tutelato_libero_gestori-391893659/",
            "Content": "Dopo una vita nel regime tutelato è arrivato il momento di passare al mercato libero, che dal gennaio 2024 sarà l'unico disponibile. Meglio farsi trovare pronti all'appuntamento e trovare un'offerta conveniente il prima possibile. In questa guida vi spieghiamo, passo dopo passo, come fare. Anche se siete già nel mercato libero ma cercate un'offerta migliore. Meglio aspettare un'offerta telefonica o cercare online? Gli operatori di luce e gas chiamano a tappeto i consumatori per convincerli a firmare un contratto con loro. In questa lotta per accaparrarsi clienti, sono proprio questi ultimi ad avere la peggio, spesso vittime di informazioni frettolose. Ci meritiamo di meglio. Anziché aspettare la chiamata del call center, che ci chiederà di decidere sul momento, prendiamo la situazione in mano e confrontiamo le tariffe da soli, in tutta calma, bolletta alla mano. Lo strumento migliore per farlo è il Portale offerte di Arera, gestito dall'Autorità pubblica del settore e aggiornato ogni giorno con nuove offerte. Bolletta alla mano Per cambiare operatore bisogna avere con sé l'ultima fattura. Contiene due informazioni importanti. Quanto stiamo pagando per ogni kilowattora (kWh) di luce o metro cubo (Smc) di gas. Se non lo sappiamo, è impossibile fare qualsiasi confronto con altre offerte. Come abbiamo spiegato nella guida alla lettura della bolletta, il prezzo al kWh/Smc è nascosto all'interno delle tabelle con tutte le voci di costo. Si trova nel riquadro \"Spesa per la materia energia\" o \"Spesa per la materia gas naturale\" e non va confusa con la voce \"quota energia\" che si trova nel riquadro \"spesa per il trasporto e la gestione del contatore\"; A quanto ammonta il nostro consumo annuo. Alcuni gestori mettono questo dato in prima pagina, altri nella seconda. Fisso o variabile? Se provenite dal mercato tutelato non vi eravate mai posti il problema. Un po' come con i mutui, il mercato libero dell'energia propone offerte a prezzo fisso, in cui per uno/due anni (difficilmente di più) il costo al kWh o al Smc è sempre lo stesso, o a prezzo variabile. Queste ultime offerte sono dette anche \"indicizzate\" perché legate, appunto, a indici di prezzo come il Pun (per l'elettricità) e il Psv (per il gas). Sia Pun che Psv dipendono anche da dinamiche internazionali. Impossibile dare un consiglio: in genere chi vuole \"togliersi il pensiero\" per un anno o due sceglie il miglior fisso in quel momento, e pazienza se nel frattempo gas e luce scenderanno di prezzo. Chi invece è più attento e più disponibile a cambiare operatore di frequente, potrebbe scegliere un variabile: se nei mesi successivi il prezzo dovesse scendere, continuerà con lo stesso gestore e risparmierà; se dovesse salire, potrebbe cambiare operatore e passare al fisso. Come funziona il Portale offerte? Quello di Area è un motore di ricerca. Più sono precise le informazioni che inserite, più precisi saranno i risultati. Dopo aver inserito il tipo di energia che ci serve (luce, gas o dual fuel, cioè un sol fornitore per entrambe), inseriamo il nostro cap e continuiamo. Nel secondo step dobbiamo scegliere tra prezzo fisso e variabile, ma non preoccupatevi: se scegliete il fisso, potrete facilmente consultare anche le offerte variabili e viceversa. Ci arriveremo tra poco. Bisogna poi scegliere tra \"casa\" e \"altri usi\", un'opzione consigliata per chi cerca offerte per condomini, uffici o negozi. Infine, se siete residenti o no. Terzo step: altre quattro scelte. Il livello di potenza del contatore, se ci interessa un'offerta monoraria o multioraria; se vogliamo solo energia prodotta da fonti rinnovabili e, infine, il nostro consumo annuo. Se non lo conosciamo, il sito ci farà una serie di domande (quanti siamo in casa, quali elettrodomestici abbiamo) per capire il nostro profilo di consumo. Per affinare ancora la ricerca si possono inserire una serie di parametri come eventuali servizi aggiuntivi (ad esempio un'offerta che preveda anche lo sconto su una caldaia), modalità di attivazione (web o punto vendita) o la modalità di pagamento (domiciliazione bancaria, postale o bollettino). Come scelgo l'offerta migliore? Dopo aver fatto tutto questo, ecco che il Portale offerte ci presenta una lista di offerte, ordinate per convenienza in termini di spesa annua. Come utile riferimento, in cima è indicato anche il costo annuo della tutela. Poco più in alto, dov'è scritto \"offerta variabile\", basterà cliccare per avere un altro elenco, quello, appunto, delle offerte a prezzo variabile. Ma non fermiamoci qui. Se ci interessa un'offerta, clicchiamo su \"vai al dettaglio\". Qui potremo scoprire elementi decisivi per la nostra scelta, ad esempio: Se è un'offerta aperta a tutti. Nel Portale offerte ci sono anche promozioni dedicate a particolari tipologie di clienti, nelle quali potremmo anche non rientrare: lo possiamo capire leggendo la \"descrizione offerta\". Sulla destra, altre informazioni-chiave. Il codice dell'offerta, che ci serve se decidiamo di attivare la fornitura, la durata dell'offerta e, soprattutto, il costo al kWh o allo Smc cioè il prezzo della componente energia. Se è un'offerta fissa troveremo il valore preciso, se è variabile il Portale ci mostrerà l'andamento dell'indice negli ultimi mesi. Confrontiamo questo parametro con il prezzo del nostro attuale operatore e ci renderemo conto in un attimo se cambiare ci conviene oppure no. Occhio agli sconti. Può capitare che la componente energia non sia super-conveniente, ma che il gestore ci proponga uno o più sconti di benvenuto che a conti fatti potrebbero farci comodo, ad esempio un -20% su ogni bolletta, oppure uno sconto annuale per chi sceglie la domiciliazione o la bolletta digitale. Potete trovare eventuali promozioni di questo sempre nel dettaglio dell'offerta, sulla colonna di destra scorrendo verso il basso. Ho trovato l'offerta per me. Come la attivo? Come detto, ogni operatore ha le sue modalità di attivazione. In genere possono essere di tre tipi: telefonica, online o in negozio. I recapiti del gestore sono nel dettaglio offerta, colonna destra, in alto. Segnatevi sia il nome sia il codice dell'offerta, serviranno per poterla attivare. Questo è un articolo a pagamento, ma oggi te lo regaliamo."
        },
        {
            "Title": "La guerra dei cavi sottomarini: così il controllo di Internet passa dagli abissi. E il mondo torna a dividersi in due blocchi",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rubriche/eurobarometro/2024/10/08/news/guerra_cavi_sottomarini_internet_abissi-423542796/",
            "Content": "Ci sono guerre che non si vedono, anch’esse decisive per gli equilibri geopolitici del mondo. Guerre sotterranee, si direbbe. Sbagliato: sono guerre soprattutto sottomarine. Abbiamo sotto gli occhi lo scontro sul 5G, che ipoteca il futuro della comunicazione. Ma il presente incombe ed è, invece, il grande conflitto diplomatico-finanziario dei cavi. Tre centimetri di diametro, quanto un tubo per innaffiare il giardino, sono quasi 600 intorno al mondo, adagiati sul fondo dell’oceano, in media a 3.600 metri di profondità. Altro che 5G: il 99 per cento del traffico di Internet passa lungo questi cavi. “I dati sono immagazzinati nella nuvola – ha scritto l’Economist – ma scorrono in mare”. La nostra mail alla zia, TikTok e i video porno, ma anche le comunicazioni interne alle multinazionali, transazioni bancarie per 10mila miliardi di dollari al giorno e, naturalmente, i dispacci diplomatici e militari. Ci si può mettere il naso? Certamente sì. Negli anni ’80, con un sottomarino pinzarono un cavo, ne tagliarono un pezzo, inserendo una sorta di derivazione. Oggi è più comodo, con software e ‘orecchi’ sofisticati. Anche se il grosso dell’ascolto si fa a terra, nei centri dati in cui confluisce il traffico. E, siccome l’imperativo della massima velocità possibile fa sì che, fra Milano e Bergamo, può essere più conveniente passare da Washington, il grosso del traffico Internet si concentra in un lembo della Virginia, subito alle spalle dell’aeroporto Dulles. Qui, nei capannoni dei centri dati, le varie agenzie del governo americano hanno un facile accesso ai server, raccontano i due economisti autori di un libro appena uscito negli Usa, Underground Empire. Prima, quando i centri venivano gestiti dalle varie telecom, era quasi scontato. Ora che i centri sono roba di Big Tech, meno sensibile alle pressioni governative – Amazon, Google, Meta e Microsoft controllano i tre quarti di tutta la capacità Internet del pianeta – qualche frizione c’è, ma anche a Silicon Valley l’antitrust fa paura, osservano Henry Farrell e Abraham Newman. Tuttavia, ad avere accesso ai cavi che circondano il mondo sono soprattutto le aziende che li hanno posati, li gestiscono, ne curano la manutenzione. C’è anche l’Italia in mezzo: Tim Sparkle è al settimo posto nella classifica mondiale del settore, dominata, però, da tre aziende: l’americana SubCom, la giapponese Nec, la francese Alcatel. Ma si sta facendo largo la cinese Hmn, che ancora raccoglie solo il 10 per cento degli investimenti mondiali, però è in rapida crescita. Chi è Hmn? Non altro che la nuova incarnazione parastatale della proscritta Huawei, protagonista dell’interminabile braccio di ferro con le autorità americane sulle infrastrutture 5G. Ed ecco la replica. Siccome aziende come Hmn, in base alle regole del sistema di fusione civile-militare cinese, devono far passare tutte le strategie tecnologiche attraverso il controllo dei militari, gli americani sono impegnati a boicottare la creatura di Pechino, minacciando sanzioni e bloccandone lo sviluppo. Il Pacific light cable network, secondo il progetto di Google e Meta, avrebbe dovuto collegare San Francisco con Hong Kong, ma il governo americano è intervenuto perché venisse escluso l’ultimo pezzo, da Taiwan a Hong Kong. In altre parole, la divisione del mondo in due blocchi si sta materializzando nelle arterie di Internet. Il grande collegamento fra Singapore e Marsiglia, via Italia, 19mila chilometri di cavi è stato appaltato all’americana SubCom, anche se il prezzo di Hmn era più basso. E, allora, Hmn si è impegnata nella costruzione dei 21.500 chilometri di Peace dal Kenya alla Francia, via Pakistan, una replica subacquea della Via della Seta. Un cavo parallelo e alternativo, a simboleggiare la competizione. Anche se la concorrenza può anche avere ombre più sinistre. Due volte, in questi anni, i cavi sono stati tagliati: una volta nel Baltico, una volta davanti a Taiwan. Tutt’e due le volte c’è di mezzo una nave cinese. E tutti si sono anche accorti, con qualche apprensione, dell’impegno profuso dalla Russia, priva di interessi economici diretti nel settore, nel mappare le rotte dei cavi."
        },
        {
            "Title": "Mohammad Hannoun, chi è l'architetto sanzionato dagli Usa perché finanziatore di Hamas",
            "Source": "Repubblica",
            "Date": "2024-10-08",
            "Link": "https://genova.repubblica.it/cronaca/2024/10/08/news/usa_sanzioni_finanziatori_terrorismo_hamas_mohammad_hannoun_architetto_genova_popolo_palestinese_gaza-423542151/",
            "Content": "Abita a Genova, da anni organizza raccolte di fondi a sostegno del popolo palestinese Mohammad Hannoun, l’architetto che, il dipartimento del Tesoro Usa ha sottoposto a sanzioni perché ritenuto un finanziatore di Hamas attraverso la Charity Association of Solidarity with the Palestinian People, o Associazione Benefica di Solidarietà con il Popolo Palestinese (Abspp). Per Hannoun non è la prima volta. Già in passato è stato coinvolto, con blocco di conti correnti, in inchieste legate sempre allo stesso motivo, la cosiddetta zona grigia in cui, fondi raccolti in Italia e in altri paesi europei per aiutare la popolazione palestinese, finirebbero in realtà nelle casse di Hamas. L’ultima volta è accaduto nel luglio del 2023. Le autorità italiane si erano mosse su segnalazioni dei servizi di intelligence israeliani dello Shin Bet. In ballo cera circa un milione di euro suddivisi fra Italia, Germani e Stati Uniti. Ancora prima la procura di Genova lo aveva accusato di sostenere gruppi terroristici palestinesi ma tutto si era chiuso con un nulla di fatto. Hannoun sarebbe a capo di una sorta di confederazioni di associazioni nate con l’obiettivo di aiutare il popolo palestinese. Alla fine del 2021, dopo una serie di segnalazioni all’Antiriciclaggio, un istituto di credito aveva sospeso l’operatività sui conti dell’associazione (che oltre a Genova ha sedi anche a Milano e Roma) per una serie di anomalie: la mancata iscrizione dell’associazione al registro dell’Agenzia delle Entrate e la massiccia movimentazione di contante in alcuni casi a soggetti inseriti nelle black list delle banche dati europee. Questo non aveva però impedito ad Hannoun – che ieri ha preferito non rispondere alle domande di Repubblica – di continuare a svolgere la sua attività, incontrando anche una serie di parlamentari e politici italiani. Da sempre molto vicino ad alcuni deputati 5 Stelle – era stato ricevuto anche dall’ex sottosegretario Manlio di Stefano mentre organizzava preghiere del venerdì con Sheykh Riyad Al Bustanji, uno dei predicatori più radicali dell’islam - negli archivi recenti spunta un viaggio organizzato a gennaio con Alessandro Di Battista e la deputata e capogruppo 5 Stelle in commissione antiterrorismo Stefania Ascari, per visitare i campi profughi palestinesi. Oggetto della visita erano la distribuzione dei pacchi di viveri, del materiale scolastico, dell’abbigliamento, e dei farmaci, che sono, almeno secondo le dichiarazioni, il centro dell’attività dell’associazione di Hannoun. Di Battista è stato anche nel campo profughi di Ein el Hilweh che, secondo diverse informative di intelligence, è una base dei terroristi di Asbat an-Ansar. Hannoun che è stato assistito in queste vicende dall’avvocato Dario Rossi ha sempre respinto le accuse sostenendo di voler solo aiutare il popolo palestinese. Le inchieste si sono sempre fermate all’arrivo in Palestina quando è assai difficile riuscire a capire chiaramente chi gestisca i fondi di solidarietà, se associazioni indipendenti e laiche oppure strutture in qualche modo legate ad Hamas che in Palestina esercitava, almeno fino a prima dei bombardamenti su Gaza, un controllo diffuso e fortemente radicato. Nel 2021, in un post su Facebook in cui si rivolgeva alla parlamentare Luisa Morgantini per criticare aspramente la figura di Abu Mazen, già Olp e presidente dell’Autorità Nazionale Palestinese, Hannoun diceva questo di Hamas: “I sondaggi parlano chiaro, Hamas è un partito che è stato democraticamente eletto in Palestina, e rappresenta una grande maggioranza dei palestinesi. Ed è questo ciò che conta, i partiti devono prima soddisfare le esigenze del popolo di appartenenza, e poi, forse, del resto del mondo”."
        },
        {
            "Title": "Crotone, indagato per omicidio Giuseppe Sortino il poliziotto che ha ucciso un 44enne",
            "Source": "Repubblica",
            "Date": "2024-10-08",
            "Link": "https://www.repubblica.it/cronaca/2024/10/08/news/crotone_sparatoria_indagato_poliziotto-423542798/",
            "Content": "É indagato per omicidio Giuseppe Sortino, il viceispettore della polizia che ieri pomeriggio, a Crotone, ha ucciso un 44enne, Francesco Chimirri, dopo avere assistito ad un incidente stradale provocato dalla vittima poi fuggita. Lo ha reso noto il procuratore capo di Crotone, Giuseppe Capoccia. Poliziotto aggredito a Crotone: le immagini del pestaggio La dinamica dell’omicidio Secondo una prima ricostruzione Francesco Chimirri, quarantaquattrenne pizzaiolo di Isola Capo Rizzuto e piccola stella locale di TikTok da 158mila follower, sarebbe stato ucciso dopo una fuga a seguito di un tamponamento avvenuto a Isola Capo Rizzuto, a pochi chilometri da Crotone. Alcuni dicono che il poliziotto, diretto al lavoro in auto, abbia visto Chimirri tamponare un terzo automobilista e andare via senza fermarsi, altri che sia stato l’agente la vittima del sinistro. Il pizzaiolo, spiegano, gli avrebbe fatto volare via uno specchietto per poi andare via senza curarsene. Il luogo dell'omicidio (ansa) L’inseguimento Scatta l’inseguimento. I due scendono dalle auto, con il tik toker c’è il padre, iniziano a discutere, gli animi si scaldano e si passa alle mani. In zona abitano molti parenti del 44enne, in molti scendono in strada, si sta cercando di capire se già in quelle fasi abbiano partecipato alla rissa. Il poliziotto, dicono le prime parziali ricostruzioni. prima avrebbe cercato di difendersi con lo sfollagente, poi avrebbe estratto la pistola e sparato tre volte. Un proiettile ha colpito Chimirri e quello sparo si è rivelato fatale."
        },
        {
            "Title": "Arriva Bridget, il chatbot degli investimenti",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/obiettivo-capitale/mercati/2024/10/08/news/arriva_bridget_il_chatbot_degli_investimenti-423543121/",
            "Content": "Financialounge ha dialogato con ChatGPT. Risultato: per quanto YouTube pulluli di tutorial che spiegano come creare dei GPT con cui diventare milionari, il punto è che ChatGPT sa tutto, vede tutto ma non prende posizioni. Indifferentemente che si tratti di politica, salute o finanza. L'israeliana Bridgewise ha provato invece a sviluppare il ChatGPT degli investimenti: si chiama Bridget, ed è un chatbot che prende posizione e indica se vendere o comprare azioni, fornendo raccomandazioni finanziarie. Il regolatore israeliano ha vincolato l'approvazione del chatbot al rispetto di alcune condizioni specifiche. Tra queste, le aziende che intendono offrire questo tipo di strumento di IA dovranno essere in possesso di una licenza d'investimento regolare, ricevere compensi fissi, anziché legati alla performance degli investimenti, e rispettare le norme fondamentali sui conflitti di interesse. Inoltre, il chatbot non potrà fornire consigli personalizzati o apparire come se offrisse raccomandazioni individuali."
        },
        {
            "Title": "Juventus, Koopmeiners ha una costola rotta: domenica non riusciva a respirare",
            "Source": "Repubblica",
            "Date": "2024-10-08",
            "Link": "https://www.repubblica.it/sport/2024/10/07/news/koopmeiners_juventus_costola_rotta_lazio-423541567/",
            "Content": "TORINO – Alla ripresa del campionato la Juventus avrà una sfida impegnativa assai, perché allo Stadium si presenterà la Lazio, che ha tanti punti quanto lei: sarà uno scontro diretto per il terzo posto. I bianconeri affronteranno però quella partita in una situazione di difficoltà, perché oltre alle assenze già acclarate (Bremer, Nico Gonzalez, Conceição) rischia di aggiungersi anche quella di Koopmeiners. (ansa) Koopmeiners domenica non riusciva a respirare L’olandese ha infatti una costola incrinata, conseguenza di uno scontro di gioco avuto a Lipsia, in Champions. In un primo momento l’infortunio non sembrava particolarmente serio, ma domenica contro il Cagliari l’ex atalantino ha cominciato ad accusare dolori al costato e dopo una mezzoretta ha iniziato a far fatica a respirare, tant’è che nell’intervallo ha dovuto lasciare il posto a Fagioli. Gli esami hanno poi evidenziato l’incrinatura della costola e la federcalcio olandese ha comunicato che Koopmeiners non raggiungerà il ritiro della nazionale: “Il centrocampista soffre di dolori dovuti a un infortunio. Gli esami medici hanno dimostrato che le prossime partite di Nations League saranno troppo ravvicinate per permettergli di essere a disposizione”, è scritto nel comunicato. La tre quarti in emergenza, fuori causa anche Adzic e Milik Ora Koopmeiners osserverà qualche giorno di riposo, poi la ripresa dipenderà dal dolore che proverà. Allo stato attuale, la sua presenza contro la Lazio è in fortissimo dubbio e rischia di aggiungersi, nella zona della tre quarti, a quelle di Conceição, che dopo l’espulsione di domenica sarà squalificato per un turno, e di Nico Gonzalez, fermo fino a novembre per un infortunio muscolare. Sono assenti da settimane anche il giovane Adzic e Milik, recentemente operato al ginocchio. Motta spera di recuperare Weah, out da due settimane per una distorsione alla caviglia, altrimenti come esterni offensivi non gli resterebbe che Mbangula, oltre alla possibilità di avanzare Cambiaso. Al posto di Koopmeiners possono giocare Fagioli, come è successo contro il Cagliari, Yildiz, come è stato prima che l’olandese arrivasse, e Douglas Luiz, che lo aveva fatto nelle amichevoli di agosto."
        },
        {
            "Title": "Bava di lumaca, nasce a Cherasco il primo gruppo di studio al mondo",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/osserva-italia/osservacibo/2024/10/07/news/bava_di_lumaca_nasce_a_cherasco_il_primo_gruppo_di_studio_al_mondo-423541612/",
            "Content": "Quello della bava di lumaca potrebbe essere il primo caso di un prodotto testato prima sull’uomo per essere poi usato per la cura degli animali. Debutta a Cherasco, in Piemonte, il primo progetto di ricerca al mondo sull’utilizzo del siero di lumaca come sigillante mammario naturale per prevenire o trattare la mastite bovina, un’infiammazione della ghiandola mammaria, spesso di origine batterica, che in Italia colpisce tra il 20 e il 40% dei capi di bestiame in molti allevamenti. E che attualmente viene curata con una profilassi antibiotica, con effetti sullo stato di salute dell’animale e sui prodotti derivati. Promosso dall'Istituto Internazionale di Elicicoltura Cherasco, in cooperazione con l’Istituto Zootecnico Sperimentale del Piemonte, Liguria e Valle d’Aosta (Izsplv) e l’Università di Scienze Gastronomiche di Pollenzo, lo studio potrebbe portare a una diminuzione sensibile dell’uso di antibiotici grazie alle proprietà protettive, sigillanti e antibatteriche della bava di lumaca, contribuendo alla salute complessiva della stalla e alla sicurezza alimentare dei prodotti derivati dal loro latte. Le qualità terapeutiche della bava di lumaca Gli studi condotti nei laboratori della Snail Therapy Company, il ramo dedicato alla lavorazione della bava delle lumache, in collaborazione con enti di ricerca come l’Università degli Studi Gabirle D’Annunzio di Chieti e Pescara e Uga - Université Grenoble Alpes hanno dimostrato come “il siero prodotto dalle Chiocciole Metodo Cherasco, frutto di una modalità di estrazione cruelty free e certificato Cosmos Icea, possieda importanti qualità terapeutiche determinate dagli elementi naturali di cui è naturalmente ricco”, spiega Simone Sampò, direttore dell’Istituto Internazionale di Elicicoltura Cherasco. Oltre a essere ricco di vitamine A, C, E, B1 e B6, la bava di lumaca contiene allantoina, che stimola la rigenerazione dell’epidermide migliorando l’aspetto delle cicatrici; il collagene assicura l'idratazione del derma e, in sinergia con l’elastina, mantiene la pelle sana, mentre l’acido glicolico aiuta l’esfoliazione dello strato superficiale del derma. La sfida del gruppo di lavoro, sottolinea Claudio Ghittino, direttore dell’Istituto Zooprofilattico Sperimentale di Piemonte, Liguria e Valle d’Aosta, \"è convalidare scientificamente l’efficacia della bava di lumaca anche come sigillante mammario e avviare una produzione specifica per questo utilizzo che sia economicamente sostenibile sia per i produttori che per gli allevatori a cui è destinata, riducendo al minimo l’utilizzo di farmaci nella cura degli animali”. Le applicazioni in agricoltura e pet food Dal focus principale della ricerca discendono anche altri due campi di interesse dall’ampio potenziale, oggetto di studi specifici: il pet food e l'agricoltura. La bava di lumaca ha infatti proprietà filmiche, idratanti e protettive che potrebbero essere applicate per migliorare la resilienza di colture come la vite e altre produzioni vegetali contro gli stress ambientali, in modo da limitare l’uso di trattamenti chimici. Inoltre, si studia l’uso del siero di lumaca nei prodotti alimentari e curativi per piccoli animali da compagnia, valutandone l’efficacia come gastro protettivo e per la cura del derma nei cani e nei gatti grazie alle sue proprietà rigenerative già comprovate sull’uomo. Il nuovo macchinario L’Istituto Internazionale di Elicicoltura di Cherasco ha recentemente introdotto nel suo disciplinare il Ciclo Naturale Breve di allevamento, che dimezza il tempo di crescita delle chiocciole. Così la disponibilità di prodotto può aumentare significativamente. “Stiamo investendo molto in questo progetto - assicura Sampò - è infatti in fase di brevettazione un macchinario innovativo che permetterà di produrre fino a 60 litri di bava all’ora contro gli attuali sei, con un conseguente significativo abbassamento dei costi, rendendo economicamente sostenibile l’utilizzo della bava in zootecnia e agricoltura”. Il progetto avviato a Cherasco apre nuove prospettive. “Con lo stringente disciplinare di allevamento del Polo Elicicolo di Cherasco - conferma Romano Marabelli, advisor della direzione generale dell’Organizzazione Mondiale della Sanità Animale (Woah) - la chiocciola allevata risulta addirittura migliore di quella che si trova in natura, grazie alla possibilità di controllarne e aumentarne la sicurezza e la qualità attraverso l’alimentazione. La stessa qualità si ritrova nella bava, la cui applicazione in ambito zootecnico e agricolo rappresenta una soluzione win-win sostenibile e all’avanguardia”."
        },
        {
            "Title": "“Assalto alle poltrone Ue”. Il patto di Pontida tra i leader sovranisti",
            "Source": "Repubblica",
            "Date": "2024-10-08",
            "Link": "https://www.repubblica.it/politica/2024/10/08/news/lega_pontida_patto_coordinamento_patrioti-423542043/",
            "Content": "ROMA — Pontida continua. Il gruppo dei Patrioti che si è materializzato sul palco del pratone non basta. Salvini, Orbán, Le Pen lavoreranno a più stretto contatto, in una sorta di cabina di regia permanente. Obiettivo: contrastare giorno per giorno le politiche di Ursula von der Leyen e della Commissione che sta per salpare. Ma soprattutto alzare la voce, farsi sentire, attaccare, rompere il cordone sanitario che Bruxelles ha eretto attorno ai duri e neri d’Europa. Il leader leghista si è intestato l’iniziativa del coordinamento, che dovrebbe coinvolgere anche gli olandesi di Wilders. Nel fango con Orban dal nostro inviato Francesco Merlo 07 Ottobre 2024 Pontida, nell’ottica del vicepremier italiano, come il battesimo di un’operazione politica di più ampio respiro, per andare oltre la photo opportunity e la passerella a beneficio delle telecamere. L’indice è puntato su Bruxelles. Ma le ricadute politiche saranno inevitabilmente anche sul governo di Roma. Il coordinamento dei Patrioti, sorta di internazionale sovranista, finirà col trasformarsi in una spina nel fianco destro di Giorgia Meloni. Matteo Salvini l’ha chiamata, con tutta l’enfasi del caso, la “Santa alleanza dei popoli europei”. Quel che è certo è che l’asse tenterà di incidere nell’Europarlamento: è il terzo gruppo per iscritti, con 86 deputati. Ai Patrioti serve forzare la mano per ottenere ruoli e posti di comando, alzando se necessario il livello dello scontro con le istituzioni Ue. È già avvenuto con il ricorso alla Corte di giustizia dell’Unione, presentato in questi giorni proprio dai “Patriots for Europe” per denunciare la presunta discriminazione ai loro danni e chiedere di annullare le nomine votate nelle commissioni dopo le elezioni di giugno. Svariate, a loro dire, le violazioni al regolamento del Parlamento. Il cosiddetto cordone sanitario cozzerebbe con l’articolo 219 (“La diversità del Parlamento deve riflettersi nella composizione dell’ufficio di presidenza delle commissioni”). Dall’altra parte, al di là delle carte bollate, ci sono i leader che si uniscono contro il “sistema”. Salvini all’attacco della magistratura italiana («Se condannano me, condanneranno un intero popolo»), Viktor Orbán che indossa l’elmetto per colpire «i burocrati» europei, minacciando l’invio di migliaia di migranti sotto i loro uffici. Lega, il pratone di Pontida acclama Vannacci, Orban e Wilders: \"Siamo tutti patrioti\" I risultati elettorali in Germania e Austria portano acqua al mulino della destra continentale. L’Afd non è organica al gruppo, mentre l’Fpö sì. Ma il messaggio politico lanciato da Pontida è che le istituzioni europee non possono più ignorare le istanze sovraniste, negando vicepresidenti o questori del Parlamento, presidenti o vicepresidenti delle commissioni. All’interno del gruppo non mancano i distinguo. L’atteggiamento dei francesi è più morbido e conciliante nei confronti dei vertici europei. Non a caso, Marine Le Pen e Jordan Bardella si sono limitati a mandare videomessaggi a Pontida. L’ambizione istituzionale del Rassemblement national si scontra con l’estremismo di Salvini e Orbán. Il vicepremier dopo la kermesse di domenica pensa al suo processo. Raccontano i suoi che quasi spera in una condanna in primo grado al processo Open Arms di Palermo. Se il tribunale dovesse davvero condannarlo ad alcuni anni di carcere, Salvini potrebbe alimentare la sua campagna “in difesa dei confini” e continuare a indossare i panni della vittima lucrando consensi. Magari ai danni di FdI. È lo spartito che ha sempre preferito, del resto. Anche se Giulia Bongiorno gli ha suggerito di rinunciare per adesso alla piazza contro i giudici che era stata già annunciata per il 18 ottobre nel capoluogo siciliano, in concomitanza con l’arringa difensiva nel processo che lo vede imputato."
        },
        {
            "Title": "Cambiamento climatico, valori dello sport e alimentazione sostenibile: il programma per l’inclusione digitale degli studenti italiani",
            "Source": "Repubblica",
            "Date": "2024-10-08",
            "Link": "https://www.repubblica.it/sport/vari/2024/10/08/news/cambiamento_climatico_valori_dello_sport_e_alimentazione_sostenibile_il_programma_per_l_inclusione_digitale_degli_studenti-423543310/",
            "Content": "Al via la terza edizione di Sky Up The Edit, il progetto didattico di Sky che promuove l’inclusione digitale dei giovani studenti italiani tra gli 8 e i 18 anni, che ha coinvolto, nel corso di due anni, più di 16.000 ragazzi e ragazze e oltre 900 classi di tutta Italia. L’iniziativa è stata presentata oggi durante Sky TG24 Live In Roma, nel corso di un dibattito a cui hanno partecipato il Ministro per lo Sport e i Giovani Andrea Abodi, lo chef e conduttore televisivo Alessandro Borghese e la plurimedagliata olimpica e campionessa mondiale di tuffi Tania Cagnotto, in onda questa sera alle 21:00 su Sky TG24 e su tutti i suoi canali digital. Anche quest’anno, professori e alunni si metteranno in gioco affrontando i grandi temi di Cambiamento Climatico, Valori dello Sport, a cui si aggiunge in questa edizione quello di Alimentazione sana e sostenibile. Alunne e alunni delle scuole primarie e secondarie di tutta Italia avranno quindi l’opportunità di vestire i panni di una piccola redazione e realizzare, grazie ai contenuti messi a disposizione da Sky, un vero e proprio contenuto giornalistico multimediale della durata di 90 secondi su uno dei tre temi proposti. Con Sky Up The Edit, gli studenti e le studentesse si divertiranno nel mettere alla prova le proprie competenze digitali, svilupperanno un approccio critico al mondo dell’informazione e potranno migliorare alcune soft skill fondamentali come capacità di problem-solving e di lavorare in team. Sono tanti i contenuti didattici e di approfondimento messi a disposizione sul portale dedicato alle scuole, che per la terza edizione si arricchisce ulteriormente con una galleria ad hoc di titoli esclusivi Sky Nature, Sky Sport e Sky TG24 e documentari sui tre temi proposti, spaziando dalla sostenibilità ai valori dello sport, dalla crisi climatica all’importanza del mangiare sano, per fornire spunti utili agli alunni e agli insegnanti durante la realizzazione del contenuto giornalistico. Da quest’anno, per i più grandi ci sarà anche la possibilità di vivere un’esperienza unica, la Sky Up Academy Studios. L’attività didattica in presenza – dedicata alle classi III, IV e V di scuola secondaria di secondo grado già iscritte a Sky Up The Edit - permetterà agli studenti di immergersi nel mondo Sky direttamente dalla sede di Milano Santa Giulia. Durante la visita i ragazzi avranno modo di scoprire le professioni di una media & tech company, di riflettere sulle proprie attitudini professionali e di mettersi alla prova con la tecnologia Sky per realizzare un video originale. Il richiamo al valore dello sport come fattore educativo, di promozione del benessere e di socializzazione, deve essere presente nell’agenda quotidiana delle istituzioni, della scuola e delle famiglie, perché ognuno nel proprio ruolo, deve rappresentare un ponte con le ragazze e i ragazzi” dichiara il Ministro per lo Sport e i Giovani, Andrea Abodi. “Sky Up the Edit, giunto alla terza edizione, ci permette di accorciare queste distanze, anche attraverso la conoscenza delle sponde, per conoscere e apprezzare l’importanza dell’attività sportiva non solo come fattore di benessere per il corpo, ma anche per la mente e l’anima. La scorsa edizione ho avuto la possibilità di partecipare a più di qualche incontro e la positiva reazione e partecipazione di studentesse e studenti ci ha spinto a continuare su questa strada intrapresa con la consapevolezza che dobbiamo allargare gli orizzonti e dare continuità a questa iniziativa. Perché la scuola, in particolare, è il luogo dove tutte queste opportunità devono potersi consacrare superando le difficoltà di carattere infrastrutturale e di barriere culturali, con programmi didattici dedicati”. “Crediamo molto in Sky Up The Edit e siamo davvero felici che anche le scuole riconoscano il valore di questo progetto, che cresce anno dopo anno”. commenta Sarah Varetto, Executive Vice President Communications, Inclusion and Bigger Picture di Sky Italia. “Le competenze digitali sono ormai un requisito fondamentale per il futuro professionale delle nuove generazioni, per questo crediamo sia importante favorire l'inclusione digitale tra i più giovani. E in questa nuova edizione regaleremo agli studenti più grandi una possibilità in più: quella di scoprire il dietro alle quinte di una media company come Sky e di sfruttare le nostre tecnologie per realizzare un progetto editoriale”."
        },
        {
            "Title": "Sassari, nuora infedele svuota il conto della suocera: condannata",
            "Source": "Repubblica",
            "Date": "2024-10-08",
            "Link": "https://www.repubblica.it/cronaca/2024/10/08/news/sassari_nuora_infedele_svuota_il_conto_della_suocera_condannata-423542819/",
            "Content": "Le aveva affidato le password del suo conto corrente bancario, permettendole di installare la applicazione “smart” del Banco di Sardegna sul suo telefono cellulare, in modo da poter gestire autonomamente pagamenti e bonifici dell’attività. Ma in meno di dieci mesi, prima di essere scoperta, una 25enne di Valledoria ha svuotato il conto dell’ex suocera che - anche dopo la fine della relazione tra la giovane e suo figlio - aveva lasciato, fidandosi ciecamente di lei, la gestione del suo conto corrente, alla ragazza che aveva accolto in casa come una figlia. 44mila euro sottratti Tra aprile del 2022 e gennaio del 2023 la 25enne è riuscita a trasferire poco più di 44mila euro sul suo conto, da quello dell’attività dell’ex suocera, una 65enne di Valledoria che gestisce una casa di riposo per anziani. Trentuno bonifici diluiti in dieci mesi, per trasferire i soldi - destinati ai pagamenti dei dipendenti e dei fornitori dell’ospizio - sul conto bancario della 25enne, che per due anni aveva convissuto con suo figlio. La scoperta e la denuncia Insospettita dalle lamentele di alcuni dipendenti che venivano pagati meno, la sessantacinquenne ha controllato i conti scoprendo gli ammanchi e così ha deciso di sporgere denuncia ai carabinieri. La 25enne è stata rinviata a giudizio e processata per appropriazione indebita. Nonostante al richiesta di condanna da parte del pubblico ministero Angelo Beccu, il giudice Giancosimo Mura ha concesso alla giovane, incensurata, la misura alternativa della “messa alla prova”. Lavori socialmente utili La 25enne dovrà svolgere lavori socialmente utili e non commettere altri reati per almeno sei mesi, poi potrà chiudere tutta la vicenda pagando un risarcimento di soli 1000 euro all’ex suocera. Nel corso della prossima udienza, fissata per il 10 giugno del 2025, il giudice valuterà il percorso seguito dall’imputata ed emetterà la sentenza. La procura potrebbe però opporsi alla decisione e fare ricorso, chiedendo che venga processata e che risarcisca il danno. Richiesta che al giudice era già stata avanzata dall’avvocato Nino Cuccureddu. «La sottrazione di tali ingenti importi – spiega il legale della 65enne – ha comportato come diretta conseguenza, una crisi di liquidità aziendale che ha costretto e sta ancora oggi costringendo la casa di riposo a ritardare alcuni pagamenti, tra essi anche gli stipendi dei dipendenti. Con il concreto rischio che possa subire azioni giudiziarie tali da porre in pericolo la sopravvivenza dell’azienda e, conseguentemente, il posto di lavoro di oltre 20 dipendenti»."
        },
        {
            "Title": "Kim Yong-un minaccia l’uso di armi nucleari: “Se ci attaccano ricorreremo a tutta la nostra potenza militare”",
            "Source": "Repubblica",
            "Date": "2024-10-08",
            "Link": "https://www.repubblica.it/esteri/2024/10/08/news/corea_nord_armi_nucleari-423542246/",
            "Content": "Il leader nordcoreano Kim Jong-un ha assicurato che \"tutta la potenza militare\" del Paese \"sarà usata senza esitazione se i nemici tentassero di usare la forza contro di noi, e l'uso di armi nucleari non sarà escluso\". In un discorso tenuto lunedì durante la visita alla Kim Jong-un National Defense University, il leader ha detto che la Costituzione del Paese \"darà un ordine severo all'esercito\" di agire, se provocato, senza fornire dettagli, nel resoconto della Kcna. La minaccia arriva nel giorno in cui il Nord dovrebbe aver aperto la sessione parlamentare per rivedere la Costituzione e consolidare Seul come \"nemico primario\". Ieri il Nord aveva scatenato un nuovo attacco con palloncini ripieni di rifiuti. Corea del Nord, diserta il diplomatico lodato da Kim: “Giustiziato chi negoziò con gli Usa” Gianluca Modolo 17 Luglio 2024 L'avvertimento di Kim arriva anche sei giorni dopo che il presidente sudcoreano Yoon Suk-yeol ha messo in guardia il Nord che si troverebbe ad affrontare \"la fine del suo regime\" se tenterà di usare armi nucleari con una risposta \"risoluta e schiacciante\" da parte dell'alleanza Corea del Sud-Usa. Kim, inoltre, ha definito Yoon un \"uomo anormale\" per aver parlato di azioni militari contro il Nord che è dotato di armi nucleari, assicurando che accelererà le mosse per trasformare il Paese \"in una superpotenza militare e nucleare\". In un momento in cui l'alleanza Seul-Washington \"è stata completamente trasformata in un'alleanza nucleare, come pubblicizzato, la postura di risposta nucleare della nostra nazione deve essere completata a un'altezza che non ha limiti\". Nel suo discorso, il leader ha anche ribadito la sua posizione secondo cui la Corea del Sud e la Corea del Nord sono \"due Stati ostili l'uno all'altro\". In passato, \"abbiamo parlato di liberazione del lato meridionale o di unificazione con la forza. Ma adesso non ci interessa poiché abbiamo dichiarato la posizione di due Stati separati. Non abbiamo intenzione di attaccare la Repubblica di Corea ed è inquietante anche solo essere consapevoli di quel Paese\", ha aggiunto Kim."
        },
        {
            "Title": "Italgas raddoppia gli investimenti 2030 a 15 miliardi dopo l’acquisizione di 2i Rete Gas",
            "Source": "Repubblica",
            "Date": "2024-10-08",
            "Link": "https://www.repubblica.it/economia/2024/10/07/news/italgas_raddoppia_gli_investimenti_2030_a_15_miliardi_dopo_l_acquisizione_di_2i_rete_gas-423541858/",
            "Content": "MILANO – L’acquisizione di 2i Rete Gas farà raddoppiare gli investimenti previsti da Italgas entro il 2030, portandoli a 15,6 miliardi di euro. Emerge dal piano strategico presentato ieri dalla società di distribuzione di energia, un piano che secondo l’ad Paolo Gallo \"passerà alla storia\". Gli investimenti salgono del 92%, anche se una parte rilevante sono i 5,3 miliardi annunciati nel fine settimana per comprare l’infrastruttura del diretto concorrente di Italgas in Italia, un’operazione che secondo il management genererà 200 milioni di euro in sinergie da efficienze, riduzione dei costi e intelligenza artificiale, e 80 milioni di ricavi da investimenti in digitalizzazione sulla rete di 2i Rete Gas.Il polo nascente ha prefigurato una crescita media annua dell'utile e del margine operativo lordo del 13% nell’arco di piano, e confermato la redistribuzione del 65% dell'utile, con crescita del 5% fino al 2026 dell'ultima cedola pagata. L'apporto di 2i Rete Gas e della greca Enaon renderà Italgas “un colosso europeo”, con oltre 6.500 dipendenti, 12,9 milioni di clienti, 8 milioni di contatori in Italia e Grecia e 13 miliardi di metri cubi di gas distribuiti ogni anno per 154 mila chilometri di rete. Aumento da un miliardo per mantenere il rating Gli investimenti nei prossimi sei anni, oltre che a pagare 2i Rete Gas per cui sarà stanziato un aumento di capitale da 1 miliardo per preservare il merito creditizio, riguarderanno lo sviluppo della distribuzione del gas in Italia e in Grecia, il rafforzamento nel settore idrico e un'accelerazione dell'efficienza energetica, con \"un forte impegno per il raggiungimento degli obiettivi climatici dell'Unione europea\". Il piano, ha aggiunto Gallo, getta le basi per creare “un campione europeo nella distribuzione del gas, rafforzando ulteriormente l'impegno per la trasformazione digitale delle infrastrutture, a beneficio dell'intero paese. La nuova dimensione del gruppo, combinata con l'innovazione e la trasformazione digitale, costituisce il fattore determinante per assicurare il raggiungimento dei target della transizione energetica, la sicurezza degli approvvigionamenti e la sostenibilità dei costi dell'energia a persone e imprese\". Per il manager avrà un ruolo centrale anche l’innovazione: \"L'impegno per un utilizzo diffuso dell'Intelligenza Artificiale ci consentirà di entrare in una nuova stagione della trasformazione digitale\". In Borsa la reazione del titolo Italgas è stata prudente: +0,56% a 5,43 euro. Il rischio Antitrust e l’ipotesi di una deroga del governo Uno dei motivi di cautela per gli investitori riguarda l’ottenimento delle approvazioni dell’Antitrust, che potrebbe chiedere impegni onerosi dato che si stanno fondendo il primo e il secondo operatore della distribuzione di gas al dettaglio nel Paese. Tuttavia, dato che l’operazione avviene sotto l’egida del governo (Cdp Reti con il 26% e Snam con il 13% sono i primi due azionisti di Italgas), una nota di Intermonte ricordava l’eventualità che l'esecutivo si avvalga dell'art. 25 della legge 10 ottobre 1990, per cui il governo può determinare “in linea generale e preventiva i criteri sulla base dei quali l'autorità Antitrust può eccezionalmente autorizzare, per rilevanti interessi generali dell'economia nazionale, operazioni di concentrazione vietate”. Un po’ alla stregua di quanto accaduto in Svizzera a inizio 2023, quando il governo impose al garante per la concorrenza la fusione delle prime due banche del Paese, Ubs e Credit Suisse, per salvare la seconda."
        },
        {
            "Title": "Di Maio: “Nel M5S guerra di potere”. L’ex ministro non esclude il ritorno in politica e avverte Schlein sulle ambizioni di Conte",
            "Source": "Repubblica",
            "Date": "2024-10-08",
            "Link": "https://www.repubblica.it/politica/2024/10/07/news/di_mai_m5s_guerra_potere_schlein_conte-423541583/",
            "Content": "Più vicino a Conte o a Grillo? \"Difficile dire perché i due non hanno una questione politica. È una questione di potere ed è incredibile perché Grillo dovrebbe essere l'azionista e Conte l'amministratore delegato, se vogliamo usare un termine aziendale, ma lo stipendio di Grillo dipende da Conte e invece dovrebbe essere viceversa. Questo sta creando non so se l'ultimo atto del Movimento 5 Stelle, ma lo ha portato al livello più basso\". Lo afferma Luigi di Maio, rappresentante speciale dell'Ue per il Golfo Persico ed ex ministro degli Esteri, intervenendo nella puntata di ''A casa di Maria Latella'', che andrà in onda domani sera su Rai 3 alle 23.15. Elly Schlein si può fidare di Giuseppe Conte? \"Io con Conte non parlo da tanto tempo. Però io ricordo un Conte che ha sempre avuto, ma legittimamente, l'ambizione di tornare a palazzo Chigi, e come presidente del Consiglio ovviamente, in nessun altro ruolo. Se questa è la stessa ambizione di Giuseppe Conte anche oggi è chiaro che Elly Schlein ha un problema perché il Movimento 5 Stelle a questo punto si pone come forza assolutista nella coalizione che vuole la leadership della coalizione pur non avendo i numeri\". L’ex leader pentastellato non esclude il ritorno in politica: \"La politica è qualcosa che crea dipendenza. Io spero di essermi disintossicato, però, come tutte le ricadute, tutto è possibile\". Poi chiosa \"Il giorno della mia sconfitta alle politiche, quando ho perso con lo 0,6%, è il giorno che benedico\"."
        },
        {
            "Title": "Biden rinvia il viaggio in Germania per l’emergenza dell’uragano Milton in Florida",
            "Source": "Repubblica",
            "Date": "2024-10-08",
            "Link": "https://www.repubblica.it/esteri/2024/10/08/news/biden_rinviato_viaggio_germania_uragano_milton-423543368/",
            "Content": "Il presidente americano Joe Biden ha deciso di posticipare il suo viaggio in Germania e Angola per l'arrivo del potente uragano Milton in Florida. Lo ha annunciato la Casa Bianca. \"Data la traiettoria prevista e la forza dell'uragano Milton, il presidente Biden sta posticipando il suo prossimo viaggio in Germania e Angola per supervisionare i preparativi e la risposta all'uragano Milton, oltre alla risposta in corso agli impatti dell'uragano Helene nel sud-est\". (afp) In Germania Joe Biden avrebbe dovuto incontrare sabato il cancelliere tedesco Olaf Scholz, il presidente francese, Emmanuel Macron e il primo ministro britannico Keir Starmer sabato a Berlino per discutere della situazione in Ucraina e in Medio Oriente. L'incontro doveva avvenire prima della riunione alla base militare statunitense di Ramstein, in Germania. L’allarme \"Evacuate ora, ora, ora. È una questione di vita o di morte\". È il messaggio lanciato dal presidente degli Stati Uniti Joe Biden agli abitanti della Florida, in vista dell'arrivo dell'uragano Milton. Biden ha definito l'uragano potenzialmente \"devastante\" e la tempesta più potente in cento anni di storia in Florida. Migliaia di persone, anche in queste ore, stanno lasciando le loro case. Milton potrebbe essere l'uragano peggiore a toccare la Florida in 100 anni. Lo ha detto Joe Biden, chiedendo a tutti coloro che sono sotto ordine di evacuazione di lasciare le loro abitazioni. \"Ho dato disposizione di fare tutto il suo possibile\" per l'uragano Milton, che rischia di essere \"catastrofico\", ha detto Biden sottolineando che c'è la possibilità che Milton tocchi terra e lasci la Florida come uragano, senza allentare la sua forza."
        },
        {
            "Title": "Sinner e il matrimonio con Kalinskaya, Anna smentisce le nozze",
            "Source": "Repubblica",
            "Date": "2024-10-08",
            "Link": "https://www.repubblica.it/sport/tennis/2024/10/07/news/sinner_fidanzata_anna_kalinskaya_nozze_smentita-423542040/",
            "Content": "L’abito bianco? A Wimbledon. Ma vivono comunque felici e contenti. Con racchette e cappellini, senza bisogno di dirsi sì. Le voci? Solo gossip. Ma davvero? Risate. “Anche io vorrei saperne di più. Ho letto tanti dettagli, le avrei chiesto di sposarmi dopo la vittoria agli Us Open – racconta da Shangai Jannik Sinner – ma non è così: una novità anche per me”. E ride. Le ex di lui Cosa non facile in questo periodo in cui continua a giocare e vincere, ma deve sopportare il peso dei guai con la Wada, il ricorso contro l’assoluzione nel caso doping. E ha già cambiato staff, non vuole certo cambiare compagna. Ma, ecco, no, sposarsi non è il momento. Forse, un giorno, chissà. Il problema – racconta il gossip – sarebbero le ex, pronte a raccontare, pronte a farsi rivedere, pronte a farsi avanti. Quindi Sinner avrebbe fatto la proposta a Kalinskaya perché non ha bisogno di amore, ma di una bodyguard. Sembrava amore, era preoccupazione. Sinner, la fidanzata Kalinskaya in tribuna durante i quarti con Medvedev agli Us Open Lei Single Ladies Kalinskaya scrive su Instagram: “Non è vero niente, grazie delle congratulazioni, ma non c'è niente”. Il post è accompagnato dalla musica di Beyonce “single ladies”, forse non è un messaggio, ma la colonna sonora non somiglia a una marcia nuziale."
        },
        {
            "Title": "Viticoltura 5.0, i fattori che stanno trasformando l’industria del vino: dall’IA ai cambiamenti climatici",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/obiettivo-capitale/mercati/2024/10/08/news/viticoltura_50_i_fattori_che_stanno_trasformando_l_industria_del_vino_dall_ia_ai_cambiamenti_climatici-423543057/",
            "Content": "Viticoltura 5.0, la nuova frontiera del business. Tecnologie d’avanguardia, cambiamenti climatici, gusti emergenti: sono tanti i fattori che spingono questo asset rilevante dell’economia italiana verso quel più vasto progetto della Commissione europea chiamato Industria 5.0, ovvero la quinta rivoluzione industriale caratterizzata da una fase di evoluzione del sistema produttivo che si basa sull’integrazione uomo-macchina e sulla centralità dell’essere umana. E quale settore più vocato di una filiera che si estende dalla terra al consumo, dalla coltivazione alla trasformazione alla vendita finale. La rivoluzione è trasversale, dall’intelligenza artificiale alle procedure di cantina, dai sistemi di vendita, al packaging. Alcune innovazioni più prorompenti determineranno la svolta decisiva, sia in termini ecosostenibili che di competitività. Altre più silenziose potrebbero prendere piede con più lentezza, o magari non lasciare il segno. Ma lo scenario è di grande fermento. L'Intelligenza artificiale con l'agricoltura di precisione fa risparmiare tempo e incrementa l'efficienza; viti e portainnesti più resistenti e sostenibili per affrontare malattie e siccità; il cambiamento climatico che ha scatenato un sisma geo-enologico: i vini dalla Svezia irrompono sul mercato; le maison dello champagne che vanno a produrre in Regno Unito e l'Umbria lancia il suo distretto spumantistico sotto l'Appennino. E poi il vino in lattina, che promette un boom tra la Gen Z nonostante gli scettici e il vino no-alcol che si sta facendo apprezzare anche dagli appassionati di Fine Wine. L’articolo completo sul sito di Financialounge."
        },
        {
            "Title": "Borussia nella bufera: ricorda sui social un ragazzo israeliano ucciso il 7 ottobre ma dimentica un altro suo tifoso morto sotto le bombe a Gaza",
            "Source": "Repubblica",
            "Date": "2024-10-08",
            "Link": "https://www.repubblica.it/sport/calcio/esteri/2024/10/08/news/borussia_bufera_israeliano_7_ottobre_tifoso_gaza-423542898/",
            "Content": "Il ricordo a intermittenza da parte del Borussia Dortmund sta esponendo il club giallonero a moltissime critiche via social. Su X, in occasione del primo anniversario della sua morte, il Borussia ha ricordato un suo tifoso israeliano ucciso da Hamas negli attacchi del 7 ottobre 2023. Il club tedesco ha però ricevuto critiche per aver ignorato la morte di un altro suo tifoso, ucciso domenica da un bombardamento israeliano a Gaza. Vor einem Jahr brachte die #Hamas Tod und Leid über #Israel und entfachte einen Krieg, der bis heute tobt. Wir trauen um den ermordeten BVB-Fan Netta Epstein und sind in Gedanken bei seiner Familie. Wir trauern um die Opfer und denken an die Geiseln. Gegen Terror, an der Seite… pic.twitter.com/LnFzXLR1mr— Borussia Dortmund (@BVB) October 7, 2024 Il post su Netta Epstein Nel suo post, visto da oltre 6 milioni di utenti, il Dortmund ha voluto commemorare la morte di Netta Epstein: \"Piangiamo le vittime e pensiamo agli ostaggi. Contro il terrorismo, dalla parte di tutti i popoli che amano la pace in Medio Oriente\". Lo stretto legame tra il Borussia Dortmund e la famiglia di Netta Epstein, tragicamente ucciso il 7 ottobre 2023, ha raggiunto il suo apice quando i suoi genitori, Ayelet e Uri Felshintei, e due sorelle sono stati ospiti d'onore alla finale di Champions League. \"La solidarietà del Dortmund e di tutto il calcio tedesco con Israele, soprattutto dopo il 7 ottobre, è sorprendente\", disse in quell'occasione Ayelet, la madre di Netta. \"Quindi è logico che la maggior parte degli israeliani sostenga Dortmund\". Netta era nella sua casa di Kfar Aza quando i terroristi di Hamas hanno fatto irruzione la mattina del 7 ottobre. Il ragazzo fu ucciso da una granata che i terroristi avevano lanciato nel piccolo appartamento, ma fece da scudo con il corpo alla sua fidanzata, che si nascondeva dietro di lui. Netta era un fan sfegatato del Beitar Gerusalemme, del Liverpool e del Borussia Dortmund. È stato anche un ottimo portiere che ha giocato per due anni nelle giovanili dell'Hapoel Beer Sheva. A Borussia Dortmund and Marco Reus young fan was killed in today's attack on a mosque in Deir al-Balah, where he took shelter.This is the fate of Palestinian football fans in Gaza @woodyinho @BVB Video from @AbubakerAbedW pic.twitter.com/J1Id0tsehN— Leyla Hamed (@leylahamed) October 6, 2024 Polemica via social Domenica 6 ottobre era circolato un video in cui un giornalista dava notizia del ritrovamento di una maglietta giallonera di Marco Reus, ex calciatore del Dortmund, tra le macerie della moschea dei Martiri di Al-Aqsa che aveva dato rifugio a vari profughi, presso Deir el-Balah, nella Striscia di Gaza. Sui suoi canali social il Borussia non ha però dato notizia di questa tragedia e si è esposto a numerose critiche da parte degli utenti di X e Instagram."
        },
        {
            "Title": "Milano Home, tra eccellenze artigianali e spazi domestici del futuro",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/osserva-italia/mercati/2024/10/08/news/milano_home_tra_eccellenze_artigianali_e_spazi_domestici_del_futuro-423542720/",
            "Content": "Immergersi in un percorso di esplorazione delle eccellenze artigianali e manifatturiere. Vivere un “viaggio” di conoscenza delle regioni italiane, attraverso materie come vetro, legno, ceramica, pietra, metallo e tessile. È questo il fil rouge di Milano Home, la manifestazione di Fiera Milano dedicata al mondo del complemento d’arredo e all’oggettistica per la casa. In programma dal 23 al 26 gennaio 2025, la seconda edizione sarà dedicata al mondo della decorazione e vedrà protagonisti produttori, maestri artigiani e giovani talenti emergenti, pronti a svelare i segreti delle loro creazioni, pensate per plasmare gli spazi domestici del futuro. In un contesto globale caratterizzato da cambiamenti profondi sia nei comportamenti d’acquisto sia nella strategia produttiva e distributiva dei marchi del settore casa, Milano Home punta a favorire un nuovo ‘rinascimento del prodotto’, riportando l’attenzione sulla produzione di qualità e sul recupero di una capacità produttiva sensibile al ‘bello fatto bene’. “Conoscere i materiali e i processi che danno vita ai prodotti è fondamentale e Milano Home ambisce a non essere solo una vetrina espositiva, ma una piattaforma di scambio e formazione, un punto di riferimento per professionisti e operatori del settore – ha detto Emanuele Guido, direttore di Milano Home – Gli oggetti non sono solo beni materiali: sono evocatori di archetipi culturali, portatori di storie e significati profondi”. Il comparto del commercio al dettaglio in Italia è rappresentato da circa 38mila punti vendita che propongono almeno un prodotto per la decorazione della casa (complemento d'arredo, tavola, cucina, decorazione, tessile, fragranze, regalo, decorazione floreale). E impiega in totale 100mila addetti, generando un fatturato di oltre 16,5 miliardi (fonte Hoover 2022). Recuperare il valore della qualità e dell’eccellenza made in Italy diventa una leva importante anche per l’export italiano, considerato che il mondo guarda ai nostri brand con continuo interesse, in quanto sinonimi di bellezza, stile, innovazione. Con oltre 2,6 miliardi di euro registrati l’anno scorso, l’export italiano di prodotti del comparto Home è tra le prime 10 posizioni nel ranking mondiale e nello scenario al 2027 le esportazioni italiane sono attese crescere a tassi moderatamente più dinamici. In tal senso i negozi sono a chiamati a rappresentare un “megafono capillare” sui territori, ad aiutare i consumatori a scegliere le aziende che producono in modo etico, sostenibile, innovativo e qualitativo e a promuovere proposte capaci di valorizzare la produzione, la competenza, la storia delle aziende e i territori. In questo contesto, Milano Home vuole essere dunque una traiettoria per favorire nuove collaborazioni tra designer, produttori e buyer. Dai vetri veneziani alle porcellane, fino alle illuminazioni e agli arredi, diversi saranno i protagonisti dell’artigianato applicato all’home décor. Ma il viaggio varca anche i confini italiani con numerose proposte di produttori e maestri artigiani internazionali. A Milano Home saranno infatti presenti buyer provenienti da Nord America, Asia, Paesi del Golfo ed Europa interessati alla produzione italiana di qualità, selezionati grazie a un’attenta attività di scouting dei Brand Ambassador di Milano Home, la rete di professionisti del settore e agenti dei più iconici brand del design, residenti nei Paesi più importanti per l’export del prodotto italiano. Per gli espositori l’incontro con questi buyer selezionati, rappresenterà un’occasione per espandere la propria rete distributiva nel mondo e avviare nuove relazioni internazionali."
        },
        {
            "Title": "Pagamenti sempre più ‘cashless’ per gli italiani in vacanza",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/osserva-italia/osserva-viaggi/2024/10/08/news/pagamenti_sempre_piu__cashless__per_gli_italiani_in_vacanza-423542786/",
            "Content": "Corrono in Italia i pagamenti ‘cashless’: durante l’estate 2024 gli acquisti ‘senza contante’ effettuati da parte dei turisti in vacanza sarebbero cresciuti mediamente del 24,5% rispetto allo stesso periodo del 2023 con importi nel 60% dei casi al di sotto dei 20 euro. A rivelarlo uno studio dell’Osservatorio turismo internazionale cashless 2024 di SumUp, fintech attiva nel settore dei pagamenti digitali, che ha analizzato le transazioni digitali effettuate da 5.000 ‘merchant’ attivi nel settore turismo che utilizzano i servizi di SumUp. In calo del 10% rispetto al 2023, invece, le transazioni provenienti da carte internazionali (15% de totale), concentrate in taxi (48,7%), hotel (43%) e souvenir (36,2%) e nelle province di Venezia (41,8%), Siena (38,6%), La Spezia (34,2%), Verbano-Cusio-Ossola (33,5%) e Firenze (32,5%). A pagare ‘cashless’ sarebbero soprattutto gli statunitensi (13,9% in calo del18% rispetto al 2023). A seguire britannici (10,3%) e francesi (10,2%). Fuori dal podio, invece, tedeschi (8,7%, +18% rispetto al 2023), olandesi (5,8%) e spagnoli (5,1%) che precedono svizzeri (4,7%), irlandesi (3,7%), polacchi (3,6%, +40% rispetto al 2023) e belgi (3,1%). A livello economico, i turisti internazionali spendono mediamente più degli italiani: nella fascia compresa tra 75 e 100 euro, i pagamenti con carte internazionali si attestano, infatti, al 3,1% del totale conto l’1,8% delle carte italiane; tra 100 e 150 euro il rapporto è 3,2% contro 1,6%; tra 150 e 200 euro, 1,6% contro 0,6%; infine, sopra i 200 euro, 3,8% contro 1%. Dall’analisi dell’andamento complessivo dei pagamenti digitali nei settori legati al turismo, è Ancona a emergere come la provincia con la crescita più elevata del cashless, con un +76,4% di pagamenti senza contanti. Sul podio anche Piacenza (+42,1%) e Rovigo (+39,1%) seguite da Cagliari (+38,8%) e Pordenone (+37,7%). Nella seconda metà della top 10, Asti (+37,3), Udine (+37,1%), Rieti (+36,7%), Palermo (+35,2%) e Terni (+34,7%)."
        },
        {
            "Title": "L’impatto delle proposte dell’Esma sulla nomenclatura dei fondi Esg e sostenibili",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/obiettivo-capitale/2024/10/07/news/l_impatto_delle_proposte_dell_esma_sulla_nomenclatura_dei_fondi_esg_e_sostenibili-423541736/",
            "Content": "L’Esma (European Securities and Markets Authority) ha recentemente proposto nuove linee guida sulle convenzioni che riguardano la nomenclatura dei fondi. Con il chiaro obiettivo di ridurre il rischio di greenwashing, le nuove linee guida affermano che i fondi che intendono usare nel loro nome i termini Esg e quelli legati alla sostenibilità debbano assicurare che almeno l’80% degli investimenti mostri di avere caratteristiche ambientali o sociali. I fondi che usano termini legati alla sostenibilità dovrebbero anche investire “significativamente” in investimenti sostenibili. Per identificare gli effetti delle nuove linee guida sul settore, MainStreet Partners ha condotto una ricerca sull’universo proprietario di oltre 7.000 fondi scoprendo che quasi 1.800 fondi (circa il 25%) adottano una terminologia che rientrerà sotto i nuovi requisiti e dovranno quindi adeguarsi alle linee guida o modificare il loro nome. Guardando allo spaccato dei fondi interessati dalla Sfdr, l’impatto maggiore in termini assoluti sarà sui fondi articolo 8, che compongono il 67% del totale, in linea con le attese di Esmasecondo cui questa categoria è quella che pone più rischi di greenwashing agli investitori. Prima di addentrarci nella ricerca, è però utile dare un po’ di contesto riguardo le linee guida dell’Esma. Secondo le nuove regole, l’uso di certi termini dà luogo a diverse esclusioni che vanno applicate al portafoglio: • I nomi legati a “Environmental”, “Impact” e “Sustainability” devono adottare le stesse esclusioni dei benchmark allineati all’Accordo di Parigi (Paris-aligned Benchmarks o PAB). • I nomi legati a “Transition”, “Social” e “Governance” devono adottare le stesse esclusioni dei benchmark della transizione climatica (Climate Transition Benchmarks o CTB). • I fondi che usano un mix di termini devono adottare le esclusioni e le limitazioni in modo cumulativo. • Se è presente qualsiasi termine legato a “Transition”, il fondo deve seguire i criteri di esclusione previsti dai benchmark della transizione climatica. I benchmark della transizione climatica e i benchmark allineati all’Accordo di Parigi sono stati introdotti nel 2020 per facilitare la transizione verso un’economia sostenibile. I benchmark allineati all’Accordo di Parigi prevedono esclusioni notevolmente più stringenti e inglobano quelle applicabili dai benchmark della transizione climatica. Se da un lato i benchmark della transizione climatica escludono aziende coinvolte nella coltivazione e produzione di tabacco, le imprese coinvolte in qualsiasi attività legata alle armi controverse e aziende che violano il Global Compact delle Nazioni Unite o i principi dell’Organizzazione per la Cooperazione e lo Sviluppo Economico, i benchmark allineati all’Accordo di Parigi fanno un passo ulteriore, escludendo anche le imprese che derivano l’1% o più del fatturato dall’esplorazione, estrazione, distribuzione o raffinazione di antracite e lignite, aziende che derivano il 10% o più del fatturato dall’esplorazione, estrazione o distribuzione di combustibili fossili, e molto altro. Quando partiranno queste nuove regole? I fondi esistenti avranno un periodo di 9 mesi per adeguarsi, e i nuovi fondi dovranno operare l’adeguamento entro 3 mesi da quando le nuove linee guida verranno tradotte in tutte le lingue ufficiali dell’Unione Europea e pubblicate sul sito di Esma. Quindi, cosa significa tutto questo per i 1.800 fondi esistenti che abbiamo considerato nella nostra analisi? Al momento, il 90% di questi fondi sarà classificato nella categoria più stringente delle esclusioni previste dai benchmark allineati all’Accordo di Parigi e i restanti saranno soggetti alle esclusioni relativamente più indulgenti previste dai benchmark della transizione climatica. La terminologia I termini usati di gran lunga più comunemente sono “Esg” e “Sustainable”, il che richiederà agli asset manager di adeguarsi alle esclusioni più severe dei benchmark allineati all’Accordo di Parigi se desiderano mantenere o adottare questo lessico. Il termine più comune per i fondi soggetti alle esclusioni previste dai benchmark della transizione climatica è invece “Transition”. Basandoci sulla nostra ricerca, il 66% di tutti i fondi che “innescano” i requisiti previsti dai benchmark della transizione climatica o dai benchmark allineati all’Accordo di Parigi sono esposti a investimenti che confliggono con le rispettive esclusioni. Tra gli altri risultati: · Il 72% dei fondi classificabili sotto le esclusioni previste dai benchmark allineati all’Accordo di Parigi sono in violazione di circa il 5,7% dei loro AuM. · Il 36% dei fondi soggetti ai criteri dei benchmark della transizione climatica detengono partecipazioni al di fuori delle esclusioni, con una media del 2,3% dei loro AuM. · Una percentuale superiore degli AuM dei fondi articolo 9 subisce l’impatto sia dei benchmark della transizione climatica (2,7%) che dei benchmark allineati all’Accordo di Parigi (5,9%) rispetto ai fondi articolo 8 (rispettivamente 2,1% e 5,6%). Questo si potrebbe spiegare col fatto che la maggioranza dei fondi articolo 9 si concentra sui criteri ambientali a causa della più ampia disponibilità di strumenti ESG e dati a supporto dell’investimento verso l’ambiente. Infrazioni di settore Abbiamo anche riscontrato che, all’interno dei fondi legati ai requisiti previsti dai benchmark allineati all’Accordo di Parigi, il carbone e i combustibili fossili erano le attività in violazione più comuni, mentre le armi controverse e le violazioni Ocse erano più frequenti per le infrazioni dei benchmark della transizione climatica. La maggior parte delle infrazioni legate ai combustibili fossili e al carbone sono probabilmente il risultato di attività collaterali da parte delle aziende in cui i fondi investono piuttosto che essere player concentrati esclusivamente in questi ambiti. La gran parte delle violazioni sulle armi controverse è in parte dovuta ai severi criteri che applichiamo al settore. Conclusione I nuovi requisiti sui dati costituiscono un onere considerevole per i fund manager e i maggiori requisiti e granularità dovrebbero dissuadere i gestori meno preparati dal fare affermazioni non sostanziate su Esg e sostenibilità nei loro fondi. Sebbene l’analisi abbia rivelato che fino a due terzi dei fondi cui si applicano le nuove linee guida sono in violazione delle stesse, la percentuale di AuM interessata è relativamente bassa. È molto probabile che i fund manager cercheranno di liquidare le partecipazioni in quelle societa’ che risultano in violazione delle esclusioni; tuttavia, una piccola percentuale ci ha espresso il desiderio di modificare il nome dei fondi e mantenere i portafogli correnti."
        },
        {
            "Title": "Da Treia a Usini: 10 mete italiane che offrono un'alternativa al turismo di massa",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/osserva-italia/osserva-viaggi/2024/10/07/news/da_treia_a_usini_10_mete_italiane_che_offrono_un_alternativa_al_turismo_di_massa-423541620/",
            "Content": "L’Italia è al quinto posto tra i Paesi più visitati al mondo. Non a caso, tra le destinazioni preferite dai turisti internazionali spiccano proprio le città d'arte italiane, con Firenze che guida la classifica, seguita da Roma, Napoli e poi ancora Venezia, Milano, Palermo e Bari. Lo evidenzia il report realizzato da Visit Italy “Overtourism: sfide, soluzioni e opportunità per l’Italia di domani”. L’estate appena conclusa ha segnato un nuovo record per il turismo in Italia, con oltre 230 milioni di presenze registrate, un aumento del 2,3% rispetto all'anno precedente. Tuttavia, i dati mostrano tendenze contrastanti: mentre il turismo internazionale è in crescita del 4,6%, solo il 5% dei turisti si avventura verso destinazioni meno conosciute. E i grandi assenti sono proprio gli italiani: si nota infatti un calo dell'1,2% per il turismo interno, con sempre più connazionali orientati verso destinazioni estere. Ne consegue l’ormai noto fenomeno dell'overtourism, una minaccia sempre più concreta per la sostenibilità del patrimonio storico e per la qualità della vita delle comunità locali. Città iconiche come Venezia, Firenze e Roma soffrono di una pressione turistica insostenibile che rischia di provocare danni irreversibili ai monumenti e ai quartieri storici. Uno scenario, questo, che oltre ad alimentare sentimenti di turismofobia tra i residenti, esasperati anche dall'aumento incontrollato degli affitti brevi, porta alla desertificazione delle aree residenziali e all’aumento del costo della vita, creando tensioni sociali sempre più forti. “Con solo il 5% dei turisti che si avventura verso destinazioni meno conosciute, il rischio di sovraffollamento nelle mete più popolari diventa sempre più concreto. – ha dichiarato Ruben Santopietro, ceo e founder di Visit Italy – Se non interveniamo subito, entro il 2030 il 50% delle principali destinazioni italiane potrebbe diventare inaccessibile a causa del turismo di massa. Per proteggere il patrimonio culturale e generare valore per le comunità locali, è indispensabile adottare strategie di destagionalizzazione e una gestione sostenibile. Solo così il turismo potrà davvero contribuire a costruire un futuro migliore”. Dalla consapevolezza di quanto sia fondamentale promuovere un turismo più bilanciato, valorizzando i tesori meno noti del nostro territorio, Visit Italy ha selezionato dieci destinazioni per l'inverno 2024, meno conosciute, ma più autentiche, che offrono un'alternativa al turismo di massa. Ricche di tradizione e identità, queste mettono al centro la comunità locale e si distinguono per il loro impegno verso la sostenibilità e la valorizzazione del territorio. In cima alla classifica si fa spazio Treia, nelle Marche, seguita da Arezzo in Toscana e Usini, Sardegna. Nella top ten anche Anacapri, Bobbio e Tivoli, rispettivamente in Campania, Emilia-Romagna e Lazio. “Grazie a strategie di promozione digitale, è possibile portare all'attenzione del pubblico mete emergenti e meno frequentate. Questo approccio è essenziale per preservare la qualità dell'esperienza turistica e il patrimonio locale, creando al contempo nuove opportunità economiche durante i periodi meno frequentati” conclude Santopietro."
        },
        {
            "Title": "Le tendenze del mercato della birra, tra sostenibilità e impegno sociale",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/osserva-italia/osservabeverage/2024/10/08/news/le_tendenze_del_mercato_della_birra_tra_sostenibilita_e_impegno_sociale-423543016/",
            "Content": "La birra del futuro sarà sempre più green, di qualità e protagonista di nuovi contesti sociali. Questi sono i principali trend emersi dallo studio presentato da Heineken Italia in collaborazione con Future Concept Lab, durante l'evento \"Tra storia e visione del futuro\". L'incontro, che a Milano ha riunito rappresentanti del settore e stakeholder, ha tracciato la rotta delle trasformazioni che interesseranno il mercato italiano della birra nei prossimi anni, evidenziando il ruolo centrale della sostenibilità, la crescita della cultura della birra e l'affermarsi di nuove occasioni di consumo, sia collettive che individuali. Le quattro macro-tendenze che guideranno il futuro della birra Secondo lo studio condotto da Future Concept Lab, il futuro della birra in Italia sarà definito da quattro tendenze principali che plasmeranno il mercato. La socialità sarà sempre più orientata a esperienze green e veg, dove il gusto naturale della birra si sposerà con l'ambiente outdoor e con una crescente attenzione per alimenti e bevande a base vegetale. Allo stesso tempo, la rigenerazione degli spazi urbani diventerà un elemento chiave, trasformando le città in luoghi di aggregazione culturale, dove la birra fungerà da catalizzatore per momenti di condivisione e convivialità. In un contesto di vita sempre più frenetico, anche il valore del tempo personale acquisterà maggiore importanza. La birra diventerà protagonista di piccoli momenti di relax individuale, offrendo un'occasione per staccare dalla routine e ritrovare il proprio equilibrio. Infine, il crescente impegno sociale caratterizzerà il settore: la birra continuerà a dialogare con le istituzioni su temi cruciali come la salute pubblica, la sicurezza e il decoro urbano, contribuendo attivamente al miglioramento della società. Heineken in Italia: 50 anni di crescita Presente nel mercato italiano dal 1974 con l'acquisizione di Dreher e del birrificio di Massafra, Heineken celebra i 50 anni nel nostro Paese nel ruolo di principale produttore di birra in Italia, con quasi 7 milioni di ettolitri prodotti. L'azienda, che conta quattro birrifici - Comun Nuovo (BG), Pollein (AO), Massafra (TA) e Assemini (CA), oltre al distributore horeca Partesa - con oltre 2.000 dipendenti diretti, genera un impatto occupazionale complessivo di circa 64.800 posti di lavoro, considerando l'indotto, e contribuisce al pil nazionale per lo 0,22%, pari a oltre 4,5 miliardi di euro. Nel corso degli ultimi cinque decenni, Heineken ha investito significativamente in marchi storici italiani come Birra Moretti, Ichnusa e Birra Messina, contribuendo alla loro crescita e consolidamento sul mercato nazionale. Birra Moretti, ad esempio, è passata da una produzione di circa 500.000 ettolitri a oltre 2,7 milioni, diventando uno dei marchi più rappresentativi dell'italianità nel settore. “In questi 50 anni Heineken ha saputo conquistare la quotidianità degli italiani e con i suoi investimenti in Italia ha dato un contributo decisivo allo sviluppo di tutto il settore birrario, creando ricchezza e occupazione per il Paese – ha detto Alexander Koch, ad di Heineken Italia, nel corso dell’evento per i 50 anni di produzione dell’azienda in Italia - Guidando la crescita del mercato, abbiamo promosso una cultura della birra coerente con la cultura alimentare italiana e il consumo a pasto, e investito su qualità e differenziazione, contribuendo a far passare gli italiani ‘dalla birra alle birre’. Nei prossimi cinquant’anni vogliamo continuare a favorire la crescita della categoria senza compromessi sulla qualità, per essere protagonisti dei momenti di socialità degli italiani con i nostri brand. Proseguiremo nel mettere sempre le persone al centro, nell’investire sui marchi e in innovazione, con nuovi prodotti e nuove campagne sempre più connesse con i consumatori, con i loro bisogni e le diverse occasioni di consumo”. Verso una birra più sostenibile e di qualità Guardando al futuro, Heineken prevede che il mercato richiederà birre sempre più diversificate e di alta qualità, con un'attenzione particolare agli ingredienti, ai sapori e al servizio. L'innovazione di prodotto e l'evoluzione dei processi produttivi saranno centrali per rendere la birra più sostenibile, in linea con le aspettative dei consumatori moderni. La cultura della birra è destinata a crescere, con una maggiore enfasi sul \"servizio perfetto\" e sull'esperienza complessiva di consumo. Inoltre, si attende un incremento delle birre a basso contenuto alcolico e analcoliche, che offriranno alternative di qualità in diverse occasioni di consumo. Obiettivi di sostenibilità Heineken ha inoltre ribadito l’impegno verso la sostenibilità attraverso il programma \"Brewing a Better World\". L'azienda punta a raggiungere zero emissioni nette nelle proprie produzioni entro il 2030 e a diventare carbon neutral lungo l'intera catena del valore entro il 2040. Attualmente, il 100% dell'energia elettrica utilizzata nei birrifici italiani proviene da fonti rinnovabili, e sono in corso iniziative per azzerare le emissioni di CO2 legate all'energia termica. Dal 2010 al 2023, Heineken Italia ha ridotto del 72% le emissioni di CO2 da energia termica e del 57% i consumi di acqua per ettolitro di birra prodotta, risparmiando complessivamente 12,8 milioni di ettolitri d'acqua. E nel solo 2023 il taglio è stato di 3,8 milioni di ettolitri di acqua: -13% sul 2022. “La sostenibilità rappresenta da anni una priorità per Heineken Italia. Lo dimostrano i risultati passati ma soprattutto gli obiettivi concreti per i prossimi anni. Proseguiremo nel percorso di riduzione dei consumi idrici, che vedono già ora l’Italia tra le best practice Heineken in Europa”, ha commentato Alfredo Pratolongo, Corporate Affairs Director Heineken Italia, aggiungendo: “Sostenibilità per noi significa anche promozione del consumo responsabile. Vale la pena di ricordare che ‘Pensaci’, il primo spot televisivo interamente dedicato al consumo responsabile al mondo prodotto da un’azienda birraria, fu lanciato proprio da Heineken Italia esattamente 20 anni fa, nel 2004. E da allora continuiamo a veicolare messaggi di consumo responsabile chiari e inequivocabili ai consumatori”. L’azienda vuole proseguire dunque nel ruolo di guida del settore birrario verso un futuro caratterizzato da sostenibilità, innovazione e attenzione alle nuove esigenze dei consumatori. Con una strategia orientata alla qualità e alla diversificazione dell'offerta, Heineken intende continuare a essere un attore chiave nel panorama economico e sociale italiano, contribuendo allo sviluppo del mercato e all'affermazione di nuovi modelli di consumo responsabile."
        },
        {
            "Title": "Serravalle Designer Outlet, torna il Fashion festival: una giornata di performance live, musica e shopping",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/osserva-italia/le-storie/2024/10/08/news/serravalle_designer_outlet_torna_il_fashion_festival_una_giornata_di_performance_live_musica_e_shopping-423542856/",
            "Content": "Con l’autunno torna l’appuntamento con il Fashion festival a Serravalle Designer Outlet, previsto per domenica 13 ottobre (in contemporanea con i centri McArthurGlen di Castel Romano, La Reggia e Noventa di Piave). Solo per un giorno e con orari di apertura prolungati dalle 9 alle 20, oltre 130 brand di Serravalle Designer Outlet proporranno tre prodotti iconici della collezione autunno inverno con uno sconto del -70% sul prezzo outlet, da scegliere tra una vasta selezione di abiti e accessori di brand come Michael Kors, Dr. Martens, Woolrich, Tommy Hilfiger, Nike, Levi’s, Diesel, Napapijri e tanti altri: dai capispalla alle borse, dalle sneakers ai bijoux, senza dimenticare il comparto beauty. Un evento per rinnovare il proprio guardaroba divertendosi e risparmiando ancor più del solito. In aggiunta, le promozioni renderanno ancora più vantaggioso lo shopping. Sul sito mcarthurglen.it/serravalle è disponibile un elenco dei dei prodotti in offerta. Il Fashion Festival di McArthurGlen è una giornata di festa pensata per intrattenere tutta la famiglia. Dalla performance live con la band Florie & The Lazy Cats al momento aperitivo con DJ Set; dal trucca bimbi ai food truck con caramelle, lollipop, pop-corn e zucchero filato alla distribuzione di gadget dedicati, il tempo verrà scandito da un palinsesto ricco e variegato. Le vie di Serravalle Designer Outlet verranno popolate da animatori, musicisti, e hostess, ma non solo, anche da unicorni e panda, pronti a sorprendere e a strappare un sorriso ai bambini di tutte le età."
        },
        {
            "Title": "Dal Sapientino al robot che imita i movimenti dei bambini: Clementoni porta l’Intelligenza artificiale nei giocattoli",
            "Source": "Repubblica",
            "Date": "2024-10-08",
            "Link": "https://www.repubblica.it/economia/2024/10/08/news/clementoni_robot_intelligenza_artificial-423542520/",
            "Content": "“Scrivi e premi controllo: ORSO”: a tanti lettori questa frase ricorderà l’infanzia. Sono le parole che pronunciava il Grillo parlante, uno dei primi giocattoli dotati di sintesi vocale. Erano gli anni Ottanta e a portare in Italia l’invenzione della Texas Instrument fu Clementoni: “Una novità assoluta per l’epoca – ricorda Giovanni Clementoni, figlio del fondatore Mario e ora amministratore delegato dell’azienda -. Da 61 anni operiamo nel mercato giocattoli – gli strumenti in cui il bambino gioca - guardando da vicino il bambino nella sua parte ludica ma anche nella sua parte evolutiva. Il gioco è cambiato relativamente, mentre il giocattolo, proprio grazie alle tecnologie, si è evoluto”. Oggi, nel bel mezzo di una nuova rivoluzione tecnologica, quella dell’intelligenza artificiale, Clementoni dopo i tempi di Sapientini, il Grillo Parlante e molti altri prodotti lancia Airo, il primo robot giocattolo dotato di intelligenza artificiale capace di imitare e memorizzare i movimenti dei bambini in tempo reale: “L'AI non è in mano al bambino, ma a disposizione del prodotto – commenta Clementoni -. I movimenti, man mano che il bambino acquisisce competenze nel gestirlo, diventano sempre meno casuali e più legati alle scelte che il bambino ha fatto in termini di programmazione di Airo”. Il robot si connette tramite bluetooth a un’app dedicata, che consente di fargli eseguire azioni tramite gesti da imitare e comandi vocali. Grazie a delle reti neurali, i bambini possono insegnare al robot nuovi gesti e associare a ciascuno un comando vocale. \"Nel futuro, l'AI nei giocattoli dovrà svolgere un ruolo cruciale: attivare la capacità di offrire al bambino esperienze significative, mettendole in relazione con quelle precedenti e future vissute attraverso il gioco – prevede l’esperto -. Questo processo creerà un continuum di apprendimento, connettendo passato e presente. Inoltre, l'AI fungerà da ponte comunicativo con i genitori, permettendo loro di comprendere i progressi, le tendenze, le difficoltà e le inclinazioni del proprio figlio. In questo modo, il gioco diventerà un'esperienza condivisa, rafforzando il legame tra bambino e genitori e trasformando il divertimento in un potente strumento di crescita e comprensione reciproca”. Un prodotto rivoluzionario per l’azienda, tanto da rappresentare una driver di crescita importante anche a livello economico. Clementoni stima che Airo contribuirà ad accelerare la crescita della linea “Scienza e Gioco” e in particolare nel fatturato della robotica educativa potrebbe far registrare un trend positivo maggiore del 20%. L’azienda Fondata nel 1963 a Recanati da Mario e Matilde Clementoni con il lancio del gioco da tavolo La Tombola della Canzone ispirato al Festival di Sanremo, Clementoni raggiunse il successo nel 1967 con l’uscita di Sapientino, che da allora accompagna generazioni di bambini. “Il gioco è una cosa seria e non bisognerebbe mai smettere di giocare, specialmente quando si diventa grandi”, diceva il fondatore Mario. “Siamo fortunati perché il nostro mood continua a essere quello e la nostra azienda resta un luogo stimolante dove lavorare. È la filosofia che – insieme al costante concetto “Imparare giocando” che sta alla base dei nostri prodotti - guida i nostri quasi 70 collaboratori che, dall’ingegneria al marketing, ideano i nuovi giocattoli”, commenta Giovanni Clementoni. Oggi l’azienda continua a produrre più del 90% dei suoi giocattoli in Italia, nelle Marche, dove inventa, progetta e sviluppa tutti i prodotti del suo catalogo. Con un fatturato di 199 milioni di euro (aprile 2023 – marzo 2024), 28 milioni di giochi venduti all’anno, 600 dipendenti, nove filiali commerciali internazionali in Francia, Germania, Spagna, Regno Unito, Portogallo, Belgio, Olanda, Turchia e Polonia) esporta in 83 paesi del Mondo."
        },
        {
            "Title": "Fs, rosso da 199 milioni nel semestre. L’ad: serve rilancio",
            "Source": "Repubblica",
            "Date": "2024-10-08",
            "Link": "https://www.repubblica.it/economia/2024/10/07/news/fs_ferrovie_semestrale_rosso_donnarumma-423541846/",
            "Content": "ROMA – Non è un gran momento per le Ferrovie dello Stato. Dopo l’estate difficile dell’alta velocità e il blocco della circolazione a Termini il 2 ottobre, adesso anche i conti aziendali mostrano una preoccupante crepa. Il gruppo ferroviario chiude i primi sei mesi dell’anno con un rosso di 199 milioni. Non è una cifra bassa. Si aggrava anche l’indebitamento di Ferrovie: la posizione finanziaria netta è pari a 13,2 miliardi di euro (era a 11,2 miliardi di euro a fine 2023). Ferrovie, anno zero. La rete al capolinea e la politica imbriglia Fs di Aldo Fontanarosa 04 Ottobre 2024 Ricavi in crescita Ecco gli altri numeri della prima semestrale di Ferrovie:- ricavi operativi pari a 8 miliardi (+13% sul primo semestre 2023);- Ebitda a 1 miliardo di euro (+3%); - Ebit a 109 milioni di euro (+10%);- investimenti tecnici per 7,4 miliardi (+11% sul primo semestre 2023). Dice l’ad Stefano Donnarumma: “L’azienda è solida per competenze e patrimonio, ma necessita di un rilancio con un approccio industriale per migliorare i livelli di servizio e di soluzioni per garantire i livelli di equilibrio economico-finanziario attesi”. \"In questa direzione andrà il piano strategico in corso di elaborazione che sarà presentato entro l’anno.” Passeggeri in aumento Ancora Donnarumma: “Il Gruppo FS Italiane continua a registrare una crescita dei volumi di passeggeri che non corrisponde linearmente ad una crescita del risultato aziendale”. \"Questo è dovuto a diversi fattori, quali l’incremento del costo del personale per sostenere il piano di investimenti, il mancato adeguamento di contribuzione per i costi di manutenzione di RFI e dei contributi destinati ad Anas per le Strade di rientro”. Questo è un articolo a pagamento, ma oggi te lo regaliamo."
        },
        {
            "Title": "Griezmann in campo con la scarpa low cost: un colpo di tacco da 65 euro",
            "Source": "Repubblica",
            "Date": "2024-10-08",
            "Link": "https://www.repubblica.it/sport/calcio/esteri/2024/10/08/news/griezmann_scarpa_low_cost-423543471/",
            "Content": "Un assist prezioso, di tacco, ma anche decisamente economico, visti i tempi. Autore: Antoine Griezmann. Nella partita della Liga di domenica 6 ottobre con la Real Sociedad, poi terminata 1-1, l’attaccante francese è stato autore di un passaggio geniale per il suo compagno Julian Alvarez, che ha segnato il gol del momentaneo 1-0 per l’Atletico Madrid. Di Griezmann si parla, in questi giorni, per il suo addio alla Nazionale. A 33 anni ha deciso di non rispondere più alle convocazioni della Francia per concentrarsi soltanto sulla sua squadra di club. Ma c’è anche dell’altro: “le petit diable” (questo il suo soprannome) ha abbandonato il suo vecchio sponsor tecnico, Puma, per firmare un contratto con Decathlon, che gli ha fornito i nuovi scarpini, tutti neri: i blackout Kipsta CLR. Come da posizionamento sul mercato del marchio francese, queste calzature hanno un costo decisamente basso, poco più di 60 euro, in controtendenza con i prezzi molto più alti delle scarpe da calcio che le altre aziende sul mercato associano ai giocatori famosi. Gael Monfils La nuova campagna aggressiva del marchio francese Griezmann ha deciso di interrompere il suo matrimonio con Puma, che ha accompagnato la sua carriera fin dal 2010, per scegliere un brand che sta mettendo in atto una strategia nuova nel mondo dello sport. Secondo i rumours di mercato, Decathlon ha firmato alcuni accordi importanti negli ultimi mesi: produrrà il nuovo pallone della Ligue 1 e uno per l'Europa League e la Conference League a partire dalla prossima stagione. Griezmann sarà probabilmente ambasciatore del suo nuovo sponsor, che già veste uno degli altleti francesi più famosi e amati in patria, Gael Monfils."
        },
        {
            "Title": "Sinner e Vagnozzi cosa c'è dietro il battibecco di Shanghai",
            "Source": "Repubblica",
            "Date": "2024-10-08",
            "Link": "https://www.repubblica.it/sport/tennis/2024/10/08/news/sinner_vagnozzi_battibecco_shanghai-423543245/",
            "Content": "Questioni di centimetri. E di testa. Ecco a cosa serve una spalla, una persona che ti sia accanto quando serve, un maestro. Sì ok, è anche un allenatore, dà soprattutto consigli tecnici, ma al numero uno del mondo servono solo quelli? O ha bisogno di qualcuno che dia calma, capisca, provochi nel momento difficile e abbia la parola giusta nel momento in cui serve? In certi casi, ci vorrebbe un amico. Eccolo. Vagnozzi. Sinner e Vagnozzi, cosa c’è dietro al battibecco di Shanghai Djokovic batte Cobolli a Shanghai Camila Giorgi: “Non sono mai fuggita dall’Italia e con il fisco sono a posto” Sinner perde a Pechino la finale con Alcaraz Alcaraz difende Sinner: “Spero che Jannik superi tutto” Il battibecco a Shangai Jannik Sinner quando è in difficoltà, si gira, e c’è lui. Una volta è “dai” “forza”, “non mollare” parole di circostanza, incoraggiamento. Altre lo stuzzica, provoca, cerca una reazione. Così è stato nel Master di Shanghai, contro Etcheverry. Sinner aveva perso il primo set ed era in difficoltà. Si lamenta. L’argentino trova angoli, è preciso. Sinner è snervato. Vagnozzi rassegnato: “Ho capito, Jannik, però se è numero 25 del mondo ogni tanto ci sta che prenda anche le righe”. E lì è Jannik a tirare una riga. Cambia completamente atteggiamento, l’inerzia del match, centra due break nel secondo set, domina il terzo. Jannik si gira ancora: “Non ti sento, dimmi qualcosa”. Vagnozzi è lì. Il coach è calmo, sa che Sinner ha il controllo del gioco, servono solo parole di incoraggiamento: “Forza Ja, forza”. Partita vinta. Ancora una volta: le parole sono importanti. E le persone che sanno usarle e che ci sono sempre al momento giusto ancora di più."
        },
        {
            "Title": "La misteriosa morte di Clement Kimutai Kemboi: il mezzofondista keniano trovato impiccato a un albero",
            "Source": "Repubblica",
            "Date": "2024-10-08",
            "Link": "https://www.repubblica.it/sport/vari/2024/10/08/news/clement_kimutai_kemboi_morte_misteriosa_impiccato_albero-423542342/",
            "Content": "Una nuova morte misteriosa scuote l’atletica keniana e in particolare il mezzofondo. E continuano a susseguirsi i lutti e le tragedie intorno alle cittadine di Iten e Eldoret, Rift Valley, il paradiso delle corse di lunga distanza: una catena di sangue che arriva, ora, fino a Clement Kimutai Kemboi. Il classe 1992 è stato ritrovato impiccato a un albero, secondo quanto riferito da Daily Nation, quotidiano di Nairobi. FORMER AFRICAN Games champion Clement Kemboi dies in Marakwet, Elgeyo Marakwet County Police Commander Peter Mulinge confirms. https://t.co/DSrUawbpkU pic.twitter.com/9gPvTfnpxB— Nation Africa (@NationAfrica) October 7, 2024 Il cadavere di Kemboi è stato ritrovato nella fattoria della scuola superiore St. Patrick, nel villaggio di Koisungur, a Iten. Kemboi era irrintracciabile da circa quattro giorni. Nella sua carriera, il 32enne mezzofondista aveva conquistato la medaglia d'oro dei 3000 siepi ai Giochi Africani 2015 e stabilito il suo primato personale in 8'10''65 durante la tappa di Doha della Diamond League 2016. Sulle cause della morte e sulla vicenda personale di Kemboi ora indaga la polizia. Da Wanjiru a Kiptum: il triste destino dei maratoneti keniani e la maledizione di Eldoret Luigi Panella 29 Febbraio 2024 Eldoret, Iten e quelle morti misteriose A inizio settembre Rebecca Cheptegei, tra le protagoniste delle Olimpiadi di Parigi 2024 (dove era arrivata 44ma nella maratona), era morta in un ospedale keniano dopo essere stata data alle fiamme dall’ex fidanzato. L’uomo era entrato in azione mentre Rebecca si trovava in chiesa insieme ai suoi figli, introducendosi di nascosto nell'abitazione dell'atleta nella contea di Trans-Nzoia, portando con sé una tanica di benzina. Era l’10 febbraio 2024: su una strada tra le città di Eldoret e Kaptagat, in un incidente stradale perdono la vita il primatista mondiale della maratona, il 24enne Kelvin Kiptum (2h00:35 a Chicago nell’ottobre 2023) e il suo allenatore Gervais Hakizimana. Uno schianto sul quale restano l’alone del mistero con l’ipotesi addirittura del sabotaggio. Il padre di Kiptum spiegò di aver ricevuto, la sera prima dell’incidente la visita a casa di quattro persone che avrebbero rivendicato somme di denaro dovute dal figlio. Tutti poi identificati dalla polizia, interrogati e rilasciati dopo un giorno. Nella notte di Capodanno del 2023 l’ugandese Benjamin Kiplagat viene trovato morto. Nel suo curriculum tre edizioni dei Giochi olimpici (2008, 2012, 2016) nella disciplina 3000 metri siepi, senza vincere medaglie. Il corpo venne ritrovato nella sua auto a Eldoret, trafitto da diverse coltellate. Il movente dell’omicidio probabilmente una rapina. Fermate due persone. Il 16 aprile 2022 viene trovata morta in casa in circostanze ancora da chiarire la keniota Damaris Muthee Mutua: la ragazza di 28 anni è stata soffocata in casa a Iten con un cuscino. Sei mesi prima, 13 ottobre 2021, altro femminicidio a Iten: la campionessa keniana Agnes Tirop, medaglia di bronzo nei 10000 metri piani ai mondiali di Londra 2017 e Doha 2019 e quarta nel 5000 metri piani ai Giochi olimpici di Tokyo 2020, viene uccisa dentro casa con diverse coltellate all’addome. L’8 febbraio 2008 a perdere la vita sulla strada per Eldoret, fu Stephen Arusei Kipkorir, mezzofondista keniota e vincitore della medaglia di bronzo nei 1500 metri piani ai Giochi di Atlanta 1996. Dopo la sua breve carriera atletica, era diventato un soldato professionista: la tragedia avvenne a seguito di uno schianto a bordo di un mezzo militare. Nel distretto di Nyandarua, nel 2011 la tragedia di Samuel Wanjiru, oro olimpico della maratona di Pechino 2008, caduto dal balcone di casa: una vicenda mai chiarita."
        },
        {
            "Title": "Rocchi: “Non sono soddisfatto degli ultimi arbitraggi. Il Var a chiamata una possibile soluzione”",
            "Source": "Repubblica",
            "Date": "2024-10-08",
            "Link": "https://www.repubblica.it/sport/calcio/serie-a/2024/10/08/news/rocchi_arbitri_var-423543455/",
            "Content": "Gli arbitri sbagliano e, no, non è una chiacchiera da tifoso infuriato. Non è vittimismo, è un “no”, chiaro, senza alibi, un rimprovero severo e onesto del loro capo. Dice Gianluca Rocchi, responsabile Can (Commissione Arbitri Nazionale): \"Soddisfatto degli arbitraggi dell'ultima giornata? No\". Nessun ma, nessun però. (ansa) Uniformità di giudizio? Impossibile Rocchi cerca se non giustificazione, almeno una spiegazione, sull’uniformità di giudizio, un concetto sovrannaturale: non dire omogeneità invano. È un desiderio, un’utopia, si chiede, si invoca, ma è impossibile: \"Ogni arbitro ha una testa pensante e una filosofia. È chiaro che l'ideale sarebbe avere una uniformità al 100% ma è impossibile, perché siamo esseri umani. Sull'interpretazione si può discutere per settimane, ma non dimentichiamo che il calcio è anche soggettività. Dietro ogni decisione c'è sempre una persona\". Var a chiamata Certo, accettare errori banali, nell’era del Var è più difficile da accettare: hanno protestato la Roma (fallo su Baldanzi nella gara con il Monza), ma si è discusso dei rigori in Juventus-Cagliari e in Fiorentina-Milan. (ansa) Rocchi apre al challenge, la versione calcistica dell’occhio di falco nel tennis, che potrebbe essere richiesto dallo staff tecnico di una squadra. L’Italia si era proposta per la sperimentazione: \"Var a chiamata e tempo effettivo? Sono proposte su cui è in corso di valutazione. Di sicuro il Var a chiamata è una soluzione alternativa, potrebbe essere una soluzione complementare per aiutare l'arbitro a trovare una soluzione corretta\". (reuters) Le perdite di tempo Altro problema: le perdite di tempo, gli svenimenti dei giocatori prolungati quando una squadra sta vincendo. Ancora Rocchi. \"Il tempo effettivo? Stiamo facendo un lavoro importante sulle perdite di tempo, un lavoro certosino per anticipare le riprese del gioco, l'eventuale introduzione del tempo effettivo porterebbe sicuramente a uno stravolgimento importante, ma tutti giocherebbero gli stessi minuti\"."
        },
        {
            "Title": "Sondaggi politici oggi: cresce il Pd, giù FdI, Iv e M5s",
            "Source": "Repubblica",
            "Date": "2024-10-08",
            "Link": "https://www.repubblica.it/politica/2024/10/08/news/sondaggi_politici_oggi_pd_iv_m5s-423543304/",
            "Content": "Non pagano le polemiche per l’entrata nel campo largo tra il leader di Italia Viva Matteo Renzi e il presidente M5S Giuseppe Conte, alle prese anche con la diatriba interna con Beppe Grillo: calano Iv (-0,3%) e M5S (-0,4%). Questo uno degli aspetti più significativi del sondaggio Swg per TgLa7 diffuso lunedì 7 ottobre. Tra i partiti di maggioranza da segnalare anche il calo di FdI, che perde lo 0,3% e la buona performance di Forza Italia che guadagna lo 0,4%. Stabile la Lega che per ora non sembra avvertire particolari scossoni dopo la kermesse di Pontida. Tra i partiti minori oltre alla suddetta Italia viva, nell’area dell’ex Terzo polo cala Azione (-0,2%). Lieve aumento per +Europa (+0,2%), Noi Moderati (+0,1%) e Pace Terra e Dignità (+0,2%), stabile Sud chiama Nord."
        },
        {
            "Title": "Il ritorno dei centravanti: già 77 gol in 7 giornate. Non segnavano così tanto da 4 anni",
            "Source": "Repubblica",
            "Date": "2024-10-08",
            "Link": "https://www.repubblica.it/sport/calcio/serie-a/2024/10/08/news/ritorno_centravanti_77_gol_7_giornate_mai_tanti_4_anni-423542716/",
            "Content": "Sono passate appena 7 giornate ma il dato è incontrovertibile. La Serie A è tornata in mano ai centravanti. Per il sesto turno di fila, infatti, i bomber hanno chiuso in doppia cifra (13 dopo i 15 alla 6/a, gli 11 alla 4/a, e i 10 alla 2/a, alla 3/a e alla 5/a), portando il totale dei gol segnati a 77 su 192. Non segnavano così tanto dalla stagione 2020-21, quella disputata a porte chiuse durante il Covid. Allora i numeri 9 misero a segno ben 93 reti ma è pur vero che era un campionato in cui abbondavano i fuoriclasse (Cristiano Ronaldo, Ibrahimovic, Dzeko, Immobile, Osimhen e Quagliarella oltre ai soliti Lukaku, Lautaro e Zapata). Napoli e Inter, dopo la sosta entra nel vivo la sfida scudetto: il peso della Champions di Paolo Condò 06 Ottobre 2024 L'esplosione di Thuram e Retegui, il risveglio di Vlahovic Nelle ultime 4 stagioni, invece, la tendenza era andata costantemente al ribasso. Nel 2021-22 si era arrivati a quota 64, nel 2022-23 a 62 e, fine, nel 2023-24 appena a 54. Quest’anno la musica è improvvisamente cambiata: perché l’Inter, in attesa del vero Lautaro (appena 2 reti), è stata presa per mano da Thuram (già a quota 7 con la tripletta al Torino), perché l’Atalanta, aspettando il rientro di Scamacca, ha scoperto il fiuto del gol di Retegui (anche lui approdato a 7, eguagliando già il bottino della passata stagione, ndr), perché la Juventus ha ritrovato la continuità di Vlahovic (5) perché la Lazio ha scoperto di poter dimenticare Immobile con l’alchimia tra Castellanos e Dia (6 reti in due), perché la Roma ha scovato in Dovbyk (3) l’attaccante con cui non rimpiangere Lukaku, a sua volta già 3 volte a bersaglio con la nuova maglia del Napoli. Infine c’è il solito Zapata (3) che si è rimesso sulle spalle il Torino ma ora dovrà fermarsi per infortunio. Dusan Vlahovic, 24 anni Castro, Adams e Tengstedt: i bomber che non ti aspetti A questo va aggiunto il fatto che stanno arrivando i gol delle punte che fin qui in pochi si aspettavano: da quelli dell’usato sicuro Cutrone (4 con il Como) a quelli del redivivo Lucca (3 con l’Udinese) fino a giungere ai centri dei nuovi acquisti: Castro (3 con il Bologna), Adams (3 con il Torino, 2 dei quali, tra l’altro, partendo dalla panchina), Mosquera e Tengstedt (3 a testa con il Verona). Patrick Cutrone, 26 anni Cercano continuità anche Morata e Kean E dietro a questi, a bersaglio già 2 volte, c’è un folto gruppo di attaccanti centrali che promette di ritagliarsi una stagione da protagonista: Morata vuole prendere il posto lasciato da Giroud nel Milan, Kean vuole impadronirsi della Fiorentina per farsi rimpiangere dalla Juventus, Krstovic, Pohjanpalo, Bonny e Djuric vogliono confermarsi le punte di diamante di Lecce, Venezia, Parma e Monza. Infine, c'è la coppia Colombo-Esposito che vuole continuare a far bene per salvare l'Empoli. Insomma non avranno più i fuoriclasse di una volta ma le squadre di A hanno comunque ritrovato il modo e il gusto di farsi trascinare dai propri bomber."
        },
        {
            "Title": "Sammy Basso, il corpo donato alla scienza",
            "Source": "Repubblica",
            "Date": "2024-10-08",
            "Link": "https://www.repubblica.it/cronaca/2024/10/08/news/sammy_basso_il_corpo_donato_alla_scienza-423543201/",
            "Content": "E’ l’ultimo regalo che ha fatto alla vita con la sua stessa morte: donare il proprio corpo. I funerali di Sammy Basso saranno infatti celebrati non prima del fine settimana, probabilmente venerdì alle 15 al campo sportivo di Tezze sul Brenta, per consentire al centro americano che lo seguiva di effettuare a Padova alcuni esami sulla sua salma. «Siamo un centro di riferimento nazionale - ha dichiarato il responsabile del Centro, Raffaele De Caro, docente di Anatomia e specializzato in Pathology and Forensic Medicine, per la donazione del Corpo e Biobanca dell’Università di Padova - . Ci mettiamo a disposizione. Aspettiamo le decisioni della famiglia». Passi avanti nella progeria L’Università di Padova è stata «la sua casa della scienza», dove Sammy Basso ha preso doppia laurea con lode, una delle due in inglese, in biologia molecolare e dove ha insegnato come docente in vari seminari alla Facoltà di Biologia. «Uno dei migliori studenti che abbiamo avuto, superiore a tutti - lo ricorda Francesco Argenton, presidente del corso di laurea in Biologia e suo professore - . Una grande passione per la scienza, capacità comunicativa, saggezza, curiosità, amore infinito per la vita. Il suo entusiasmo è stato trascinante nei seminari in cui ha insegnato». Argenton ribadisce che le ricerche di Sammy Basso «sulla progeria sono arrivate a conclusioni importanti, tanto che sono state pubblicate su prestigiose riviste internazionali, tra cui Nature Medicine e successivamente citate negli studi di altri 109 ricercatori... Ha lasciato il segno e indicato la strada giusta su cui proseguire per trovare una cura, anche se non a breve». 150 bambini-vecchi al mondo Ora nel mondo rimangono 150 bambini e ragazzi affetti dalla sindrome di Hutchinson-Gilford, secondo i dati della Progeria Research Foundation. Ma il centocinquantunesimo (e più longevo) dei “giovani vecchi” continuerà idealmente a vivere attraverso la ricerca. Mamma Laura e papà Arrigo ieri con grande compostezza hanno confidato al sindaco Luigi Pellanda il loro immane dolore: «La casa adesso è vuota. Nostro figlio era un “terremoto”, tra telefono, movimenti, discussioni... Ora il silenzio pesa»."
        },
        {
            "Title": "Cina, la trasformazione è in corso",
            "Source": "Repubblica",
            "Date": "2024-10-08",
            "Link": "https://www.repubblica.it/economia/rapporti/obiettivo-capitale/mercati/2024/10/07/news/cina_la_trasformazione_e_in_corso-423541446/",
            "Content": "L'indice Msci China ha registrato una performance poco brillante fino ad oggi. La volatilità è aumentata di recente dopo il rally della primavera e dell'inizio dell'estate. Il premio per il rischio azionario del mercato cinese offre un'idea del livello di rischio che viene attribuito alle valutazioni. Un premio di rischio azionario più elevato indica un maggior rischio incorporato, correlato a valutazioni più basse. Attualmente, il premio per il rischio azionario implicito in Cina è paragonabile ai livelli registrati durante la crisi finanziaria globale, il che suggerisce che il mercato ha già tenuto conto di un rischio considerevole. Nonostante il trend ribassista in atto da circa tre anni, riteniamo che il potenziale di ulteriore ribasso della Cina sia relativamente limitato. Il mercato ha un potenziale di rialzo latente; tuttavia, la realizzazione di questo potenziale dipende dall'emergere di un catalizzatore che spinga il mercato verso l'alto. Si attende un fattore scatenante che sblocchi il valore intrinseco e determini un cambiamento positivo nella traiettoria del mercato. Riteniamo che il mercato sia già sobbollendo, ma che abbia bisogno di un continuo apporto di carburante per raggiungere la piena ebollizione. Stabilizzazione del mercato immobiliare L'ombra gettata dal default di Evergrande si è protratta per diversi anni, creando un'incombenza che continua a influenzare il sentiment degli investitori. Nonostante l'esposizione minima di molte società cinesi al mercato immobiliare, i problemi del settore hanno avuto un impatto generale sulla percezione delle azioni cinesi. Nel tentativo di stabilizzare il mercato immobiliare, la Cina ha attuato una serie di misure negli ultimi due anni. Queste iniziative includono la riduzione dei tassi ipotecari per facilitare l'acquisto di case, l'allentamento delle restrizioni sulla proprietà di abitazioni, la possibilità per le famiglie di alcune città di acquistare un secondo appartamento e l'offerta di opzioni di finanziamento più clementi per gli sviluppatori con bilanci solidi. Inoltre, le amministrazioni locali hanno iniziato a occuparsi dell’inventario delle abitazioni acquistando proprietà dai costruttori per utilizzarle come alloggi sociali, contribuendo così ad alleggerire le scorte in eccesso. I continui sforzi del governo per sostenere il mercato immobiliare stanno producendo incrementi positivi, anche se i progressi appaiono graduali. La questione rimane un argomento comune tra gli investitori quando si parla di mercati cinesi. Tuttavia, è importante differenziare la situazione attuale dalla crisi finanziaria statunitense del 2008. Il sistema bancario cinese ha dato prova di resilienza, e le sfide si sono concentrate principalmente tra gli sviluppatori piuttosto che derivare dalle insolvenze dei mutui. I prestiti insoluti rappresentano una porzione minore del portafoglio prestiti totale delle banche e sono generalmente garantiti da garanzie significative, il che rappresenta una salvaguardia per le istituzioni finanziarie. Sebbene il mercato immobiliare non si stia avviando verso una crisi simile a quella del 2008, è evidente che le transazioni e i livelli di costruzione dovrebbero essere inferiori, con un potenziale impatto sulla crescita del Pil. Tuttavia, le misure attuate hanno ridotto efficacemente l'esposizione al rischio del sistema finanziario. Le azioni strategiche del governo sopra menzionate hanno contribuito collettivamente agli sforzi di stabilizzazione. Questi passi sono stati incrementali, riflettendo un approccio cauto ma proattivo per gestire la salute del mercato immobiliare e garantire la stabilità del sistema finanziario in generale. Transizione nella composizione della crescita del Pil cinese Abbiamo individuato un cambiamento multiforme nella crescita del Pil cinese per il 2024. La digitalizzazione emerge come una forza fondamentale, che si prevede rafforzerà il PIL di circa il 3,3%. Il passaggio a fonti energetiche ecologiche, tra cui l'energia solare, eolica e i veicoli elettrici, dovrebbe produrre un ulteriore 1,7%. Nel frattempo, si prevede che la spesa per i consumi, in particolare nel settore dei viaggi e dei ristoranti, contribuirà per lo 0,4%, mentre altri settori aggiungeranno complessivamente un altro 0,7%. In netto contrasto, il settore immobiliare e le industrie ad esso collegate stanno attualmente esercitando un freno alla crescita del Pil pari all'1,4%. Combinando questi elementi, si stima che la crescita totale del Pil cinese nel 2024 sarà di circa il 4,7%. Tuttavia, le proiezioni per il 2025 indicano un potenziale calo al 4,5%. Questa prevista decelerazione può essere attribuita alla “legge dei grandi numeri”, che suggerisce che quando la base dell'economia diventa più grande, il tasso di crescita rallenta naturalmente. BYD rivoluziona il settore dei veicoli elettrici BYD si distingue come forza rivoluzionaria nel settore dei veicoli elettrici (EV), non solo in Cina ma anche su scala globale. BYD, il più grande venditore di veicoli elettrici al mondo per volume, offre una gamma diversificata di veicoli, dai modelli di base a partire da 9.000 dollari fino alle opzioni premium con un prezzo di 300.000 dollari. La sua gamma di prodotti comprende sia auto elettriche pure che ibride, offrendo ai consumatori la flessibilità di scegliere in base alle proprie preferenze. Ciò che distingue BYD è il suo impegno a migliorare continuamente la qualità e le prestazioni dei veicoli, riducendo al contempo i costi. Quest'anno ha presentato un'innovativa auto ibrida che può percorrere fino a 2.000 chilometri con un solo pieno di benzina, pari alla distanza da New York a Miami, con un prezzo di partenza di soli 14.000 dollari. Questa strategia di prezzo posiziona le auto ibride ed elettriche pure di BYD come alternative più convenienti rispetto ai veicoli tradizionali alimentati a carburante, il che probabilmente stimolerà ulteriormente l'adozione dei veicoli elettrici nel mercato cinese. Il notevole volume di vendite di BYD, con quasi tre milioni di veicoli elettrici venduti lo scorso anno, fornisce all'azienda un sostanziale vantaggio di scala. Questa scala va a vantaggio non solo della ricerca e sviluppo (R&S), in particolare nella tecnologia delle batterie, ma anche degli sforzi di marketing, consentendo economie di scala che contribuiscono all'accessibilità dei suoi prodotti. Contrariamente alla percezione comune che il basso costo della manodopera sia il motore principale della competitività dei prodotti cinesi, in realtà è la scala di produzione a svolgere un ruolo più critico nella riduzione dei costi. Il vantaggio di scala è un fattore chiave per l'accessibilità di molti prodotti cinesi, in quanto consente alle aziende di fornire a costi inferiori grazie all'immenso mercato interno. Il notevole aumento del 43% del volume di vendite di BYD in Cina lo scorso anno, a scapito dei principali concorrenti come Volkswagen, Toyota, Honda e Changan, sottolinea il cambiamento delle dinamiche dell'industria automobilistica. L'ascesa di marchi locali con vantaggi tecnologici nei veicoli elettrici sta ridisegnando le quote di mercato, in particolare nel cruciale mercato automobilistico cinese, che rappresenta un terzo delle vendite globali di auto ogni anno. Le dimensioni di BYD in Cina non solo consolidano la sua quota di mercato nazionale, ma forniscono anche un trampolino di lancio per l'espansione internazionale. Il vantaggio di scala dell'azienda facilita il suo ingresso nei mercati di esportazione, soprattutto in regioni prive di marchi automobilistici nazionali forti, come Australia, Israele, Russia, Medio Oriente, America Latina e Sud-Est asiatico. La trasformazione a fuoco lento La traiettoria di BYD nel settore dei veicoli elettrici è una testimonianza degli obiettivi politici più ampi della Cina. Come la saggezza comune consiglia di “non combattere la Fed”, un approccio simile dovrebbe essere adottato con le politiche cinesi. La politica più ampia del governo si sta allontanando da un'eccessiva dipendenza dal settore immobiliare, un settore che non è sostenibile per una crescita indefinita, e sta invece dirigendo gli sforzi verso lo sviluppo dell'energia pulita e della digitalizzazione. Esiste una forte spinta interna all'innovazione tecnologica, in particolare nella digitalizzazione, nell'intelligenza artificiale e nella guida autonoma, tutti settori fortemente sostenuti dal governo. Sebbene sia difficile prevedere con esattezza la tempistica della trasformazione in atto in Cina, riteniamo che essa stia gettando le basi per la futura crescita economica e che l'impatto si manifesterà nei prossimi anni."
        },
        {
            "Title": "Tre Valli Varesine, i corridori si fermano, corsa cancellata: cosa è successo",
            "Source": "Repubblica",
            "Date": "2024-10-08",
            "Link": "https://www.repubblica.it/sport/ciclismo/2024/10/08/news/tre_valli_varesine_corridori_si_fermano_corsa_cancellata_cosa_e_successo-423543196/",
            "Content": "Con una clamorosa e inedita decisione da parte dei corridori, la Tre Valli Varesine 2024 è stata annullata. La corsa era partita con un percorso già accorciato da parte degli organizzatori, ma pioggia e freddo hanno martellato il gruppo sin dalla partenze e non sono andati migliorando con il progredire della gara. In corrispondenza del terzo passaggio sotto lo striscione d’arrivo, dopo una cinquantina di chilometri percorsi, il gruppo si è fermato. Dopo che alcune squadre si sono mosse in direzione dei rispettivi mezzi di trasporto e di sostegno, è stata ufficializzata la decisione di cancellare la corsa. #TreValliVaresine Race has been cancelled pic.twitter.com/vjSzuQoqMI— Red Bull – BORA – hansgrohe (@RBH_ProCycling) October 8, 2024 Al via della gara c’erano anche il campione del mondo Tadej Pogacar e il campione olimpico Remco Evenepoel. “Tutti volevano fermarsi” ha detto Pogacar ,”era solo una questione di quale giro qualcuno sarebbe caduto. Quelle sono le cadute peggiori quando perdi il manubrio. Conosco molti amici del gruppo che quest'anno hanno avuto delle commozioni cerebrali. È una cosa a cui dobbiamo stare più attenti nel gruppo”. La Tre Valli Varesine 2024, quindi, avrà un buco nel suo centenario albo d’oro. \"Una bomba d’acqua in discesa ha portato alla decisione dei corridori. C’era troppa acqua e anche i tombini erano pieni, non c’era nulla da fare. Una decisione molto sofferta, però era la cosa più giusta che potevamo fare in questo momento” ha commentato Renzo Oldani, della Sc Binda ai microfoni di VareseNoi. La gara femminile si era corsa un paio di ore prima in condizioni difficilissime e aveva visto il successo della francese Kerbaol. Gara accorciata a un solo giro del circuito finale."
        },
        {
            "Title": "A Roma la festa del Polo: assegnato il titolo italiano",
            "Source": "Repubblica",
            "Date": "2024-10-08",
            "Link": "https://www.repubblica.it/sport/vari/2024/10/07/news/polo_titolo_italiano-423541792/",
            "Content": "Roma – Il maltempo non ha fermato la grande festa del Campionato Italiano U.S. Polo Assn. Un anno dopo la sconfitta in finale, UnoAerre Acquedotto Romano si è presa il titolo, superando 8-3 in finale il Battistoni Polo Team. Giorgio Cosentino, Massimo Elser, Ignacio Kennedy e il figlio d'arte Goffredo Cutinelli Rendina (giocatore italiano in attività con l'handicap più alto) i protagonisti della vittoria, arrivata nella finale giocata presso l'Acquedotto Romano Polo Club di Montecompatri. La pioggia caduta nei giorni scorsi ha infatti costretto la Federazione Italiana Sport Equestri (organizzatrice della manifestazione) a modificare il programma delle giornate decisive, con le semifinali e la finale per il terzo posto disputate con la formula dei rigori. Sul gradino più basso del podio è salito il Cria del Mar Polo Team, che ha superato 7-5 ai rigori La Cavallerizza. A vincere il titolo di capocannonieri, a pari merito con 20 gol, sono stati invece Martin Joaquin e Pierre Jauretche, mentre il premio Fair Play è andato a Giovanni Nani. Esquina, di Ignacio Kennedy, si è infine aggiudicata il premio di miglior cavallo. Il presidente Di Paola: “Al primo posto la sicurezza di cavalli e cavalieri” “La Federazione Italiana Sport Equestri - ha detto il Presidente FISE, Marco Di Paola - mette al primo posto la sicurezza dei propri atleti, cavalli e cavalieri. La pioggia abbattutasi in questi giorni su Roma, ha costretto a rimodulare il programma sportivo del Campionato Italiano di Polo. La modifica del calendario di gioco non ha fatto mancare i momenti di grande sport e di grande spettacolo a cui abbiamo assistito in questa edizione 2024 della manifestazione di interesse federale che è stata accompagnata da una straordinaria presenza di pubblico che ha avuto la possibilità di vedere in azione i più forti giocatori polo del momento”. Sport e mondanità al Roma Polo Club Sono stati infatti 1.500 i presenti al Roma Polo Club per una festa di sport e mondanità: la giornata finale del Campionato Italiano U.S. Polo Assn. ha infatti ospitato anche lo spettacolo della Fanfara del 4° Reggimento Carabinieri a cavallo l'evento 'Polo For Smiles', in favore della Fondazione Operation Smile Italiana ETS, impegnata nell'offrire cure e assistenza medica a bambini e adulti nati con malformazioni del volto nei Paesi a basso e medio reddito. A vincere il premio 'Ladies Hat' per il cappello più glamour della giornata è stata Maria Berlinguer. Si chiude quindi un'edizione da record per il Polo italiano: mai, prima del Campionato Italiano 2024, c'erano state nove squadre iscritte alla massima competizione nazionale. La Cavallerizza Santos, Impresion-El Porteño-US.Polo Assn., Battistoni, Moonlooker, La Colombara, Cria del Mar, Castelluccia-Las Horas, Harpa, UnoAerre Acquedotto Romano. Numeri che testimoniano l'ascesa di questa disciplina capace di ritagliarsi un ruolo da protagonista negli sport equestri italiani, con un pubblico sempre più numeroso a godersi lo spettacolo."
        },
        {
            "Title": "Gudmundsson, giovedì la sentenza per cattiva condotta sessuale",
            "Source": "Repubblica",
            "Date": "2024-10-08",
            "Link": "https://firenze.repubblica.it/sport/2024/10/08/news/gudmundsson_fiorentina_processo_violenza_sessuale-423542547/",
            "Content": "E’ attesa per domani, 10 ottobre, la sentenza del tribunale distrettuale di Reykjavik nel procedimento contro Albert Gudmundsson, accusato di “cattiva condotta sessuale”. Il caso era stato archiviato e poi riaperto dopo il ricorso della donna che nell’estate del 2023 l’aveva denunciato per molestie sessuali. A seguito della denuncia era arrivata anche l’esclusione dalla Nazionale, dettata dal codice etico della federazione islandese che esclude dal gruppo (sia dagli allenamenti che dalle partite) un giocatore sotto indagine. Le accuse della donna Secondo l’accusa, Gudmundsson avrebbe usato «coercizione» nei confronti della donna che adesso, tramite i suoi legali, chiede che venga condannato alla pena e che paghi tutte le spese del tribunale. Viene inoltre chiesto a nome della donna che il calciatore paghi tre milioni di corone islandesi (circa 20 mila euro) per i danni arrecati. La donna si appella all’articolo 194 del codice penale generale islandese in materia di reati sessuali, che recita: «Chiunque abbia rapporti sessuali con una persona senza il suo consenso è colpevole di stupro ed è punito con la reclusione da un minimo di 12 mesi a un massimo di 16 anni». L’eventuale appello entro l’8 novembre ll verdetto è atteso nella giornata di giovedì 10 ottobre e poi entrambe le parti avranno tempo fino all’8 novembre per l’eventuale appello. In questo caso la sentenza definitiva slitterebbe alla prossima estate, così come tutte le considerazioni della Fiorentina sul riscatto del suo cartellino sul quale pendono alcune clausole."
        },
        {
            "Title": "Bremer operato a Lione: tornerà in campo fra sei mesi",
            "Source": "Repubblica",
            "Date": "2024-10-08",
            "Link": "https://www.repubblica.it/sport/calcio/serie-a/juventus/2024/10/08/news/bremer_operato_lione_sei_mesi-423543091/",
            "Content": "Intervento pienamente riuscito per Gleison Bremer, che questa mattina si è sottoposto all’operazione per la ricostruzione del legamento crociato anteriore del ginocchio sinistro. Il centrale brasiliano della Juventus, a cui Vlahovic, seguito da tutta la squadra, ha dedicato il gol contro il Cagliari mostrando alle telecamere la sua maglia, inizia ora la lunga riabilitazione che lo terrà lontano dai campi per almeno sei mesi. Quanto starà lontano dai campi Bremer L’intervento chirurgico, resosi necessario dopo il brutto infortunio rimediato la scorsa settimana a Lipsia in Champions League e la conseguente rottura del legamento crociato anteriore e del menisco, è stato effettuato all’Hôpital Privé Jean Mermoz di Lione dal dottor Bertrand Cottet-Sonnery (che nel 2022 operò Ibrahimovic per lo stesso problema), alla presenza del responsabile sanitario della Juventus Luca Stefanini. “L’ho visto più sereno, mi spiace molto umanamente e calcisticamente” aveva dichiarato Thiago Motta nella conferenza stampa pre-Cagliari: uno dei tanti messaggi di vicinanza da parte del mondo bianconero e non solo, visto che gli auguri di pronta guarigione sono arrivati anche dal Torino, dal Milan e dall’Inter attraverso i social."
        },
        {
            "Title": "Cobolli-Djokovic oggi al Masters 1000 di Shanghai: a che ora e dove vedere la partita in tv",
            "Source": "Repubblica",
            "Date": "2024-10-08",
            "Link": "https://www.repubblica.it/sport/tennis/2024/10/08/news/cobolli_djokovic_atp_shanghai_occhi_a_che_ora_dove_vedere_tv-423542438/",
            "Content": "\"Novak Djokovic è il mio idolo fin da quando ho iniziato a giocare a tennis. Guardavo i suoi video, e le sue partite. Ancora adesso vado a dormire guardando i suoi colpi migliori. Voglio divertirmi quanto più possibile”. Così Flavio Cobolli ha presentato il match contro Djokovic, valido per il 3° turno del torneo Masters 1000 di Shanghai. Nole ha bisogno di avanzare nel torneo per avere la certezza di essere tra i primi 8 dell’anno e guadagnarsi un posto nelle Atp Finals di fine stagione. Il serbo detiene il record di successi nel torneo cinese: 7. Cobolli ha battuto al 2° turno, in tre set, un altro grande vecchio del tennis mondiale, lo svizzero Stan Wawrinka. La prima volta Flavio Cobolli giocherà per la prima volta in carriera contro il serbo. Il match non inizierà prima delle 12.30 ora italiana. Si giocherà sul campo centrale, lo Stadium Court, al coperto. La sfida potrebbe iniziare però in ritardo nel caso in cui le due partite in precedenza ovvero Tsitsipas-Muller, e Fritz-Watanuki, dovessero prolungarsi. Dove vedere il match in tv La partita dei sedicesimi di finale del Masters Shanghai si potrà vedere su Sky e in particolare su uno dei due canali dedicati Sky Sport Uno e Sky Sport Tennis. Diretta streaming su Sky GO e NOW, piattaforma live on demand. Nessuna diretta TV in chiaro per il match."
        },
        {
            "Title": "La Cina reagisce ai dazi Ue: tasse su alcol, carne e supercar",
            "Source": "Repubblica",
            "Date": "2024-10-09",
            "Link": "https://www.repubblica.it/economia/2024/10/09/news/dazi_europa_auto_brandy_gentiloni-423543953/",
            "Content": "TORINO — La Cina mette nel mirino il brandy europeo e la Francia come risposta immediata ai dazi definitivi contro le auto elettriche prodotte nel Paese del Dragone. La prima ritorsione commerciale di Pechino colpisce i distillati: il ministero del Commercio della Repubblica Popolare ha deciso imposte extra provvisorie che vanno dal 30,6% al 39% con l’obbligo di deposito cauzionale alla dogana a partire da venerdì. La novità Stellantis, ecco i primi due modelli Leapmotor: elettrici e accessibili. La prova della T03 di Diego Longhin 24 Settembre 2024 Pechino ipotizza altre misure, come sulla carne di maiale, sui formaggi, e sull’import di auto di grossa cilindrata per colpire la Germania e gli altri Paesi produttori di veicoli. L’obiettivo è convincere l’Europa a rivedere il regolamento entro il 30 ottobre, giorno della pubblicazione. Le trattative vanno avanti, ma Pechino si attrezza per colpire il commercio del Vecchio Continente. Le Borse hanno intercettato subito il problema. Sono fiacche e i titoli del settore perdono terreno. A Milano la Campari, che controlla Courvoisier, ha lasciato l’1,9%, mentre a Parigi Rémy Cointreau ha chiuso in ribasso del 6,37% e Pernod Ricard ha perso il 4,18%. E le azioni del gruppo francese del lusso Lvmh, proprietario di Hennessy, sono scese del 3,67%. Dazi imposti anche per marca: i prodotti Martell pagheranno il 30,6% in più contro il +38,1% di Remy Martin e il +39% di Hennessey. Courvoisier il +34,8%, valore medio applicato ai brand non indicati. Auto, l’Europa si spacca sui dazi Ue alle elettriche cinesi di Diego Longhin 04 Ottobre 2024 L’obiettivo è la Francia. Nella votazione di venerdì scorso la Germania ha detto «no» al balzello extra, dal +7,8% previsto per Tesla e il +35,3% imposto a Saic, che si aggiunge al 10% previsto alle dogane della Ue sulle e-car. La Spagna si è astenuta. La Francia, come l’Italia, è per il «sì». «Abbiamo fatto una seria indagine che riguarda i rischi di sovrapproduzione in alcuni settori. Abbiamo adottato decisioni appropriate e molto proporzionate, non c’è motivo di reagire con rappresaglie», dice il commissario all’Economia, Paolo Gentiloni. La scelta di Pechino colpisce soprattutto il Cognac: le esportazioni francesi ammontano a circa 1,7 miliardi. Si tratta di «una pura ritorsione», tuona Parigi. Pure le imprese italiane, impegnate nel rilancio del brandy nostrano, sono preoccupate. La presidente di Federvini, Micaela Pallini, teme «un’escalation». Il pacchetto di tasse extra Fino a +35% alle cinesi, ma la Ue “grazia” Tesla di Diego Longhin 05 Ottobre 2024 I produttori di auto cinesi hanno sospeso la ricerca di siti per fabbriche in Europa dopo che Byd ha scelto l’Ungheria e Chery la Spagna, ma quest’ultimo investimento rallenta. Nessuna novità da Dongfeng, colosso interessato all’Italia. Oltre al fastidio per i dazi, i cinesi, che producono in prevalenza elettriche, vogliono capire cosa succede in Europa rispetto al 2035, data di passaggio dal termico all’elettrico. I messaggi sono discordanti. Ieri il presidente del gruppo Ppe all’Europarlamento, Manfred Weber, ha detto che «è d’accordo sull’anticipo della revisione del regolamento al 2025». Il commissario Valdis Dombrovskis ha invece spiegato che «si devono raddoppiare gli sforzi per elettrificare». Il tutto mentre il comparto è in forte crisi e, oltre ai sindacati, le sigle delle imprese dell’indotto, come l’Anfia, sono pronte a chiedere al governo misure per allungare la cassa integrazione in scadenza."
        },
        {
            "Title": "Open Arms, la Lega il 18 in piazza a Palermo: “Ma non contro i pm come la sinistra a Riace”",
            "Source": "Repubblica",
            "Date": "2024-10-09",
            "Link": "https://www.repubblica.it/politica/2024/10/09/news/open_arms_processo_salvini_lega_piazza_palermo-423544552/",
            "Content": "I parlamentari della Lega venerdì prossimo saranno in piazza a Palermo \"per manifestare solidarietà\" a Matteo Salvini che, invece, sarà nell'aula bunker del carcere Pagliarelli dove è in programma l'arringa difensiva dell'avvocato Giulia Bongiorno, nell'ambito del processo Open Arms per il quale l'accusa - si ricorda sempre dalla Lega - ha chiesto sei anni di carcere per l'allora ministro dell'Interno. Open Arms, cos’è successo e perché Salvini è a processo a cura di Giuspietro Di Nicola 15 Settembre 2024 \"La manifestazione - sottolineano lo stesse fonti - ribadirà che la difesa dell'Italia non è un reato, senza aizzare la piazza in modo irresponsabile contro la magistratura e lo Stato come - si sottolinea ancora - fatto in passato da altri, per esempio a Riace dopo la condanna in primo grado dell'attuale europarlamentare di sinistra Mimmo Lucano, che poi - fa notare ancora la Lega - è stato condannato anche in Appello\". Open Arms, Salvini: \"Se sarò condannato non mi dimetterò\" Le parole del vicepremier a Pontida \"Mi dà forza sapere che in quell'aula di tribunale nel mese di ottobre, qualora ci fosse un giudice che approvasse la condanna a sei anni di carcere\", eventualmente anche \"in terzo grado di giudizio, io varcherei le porte di quel carcere a testa alta. Sei anni di carcere non sono una multa o lavori socialmente utili, ma galera. Possono arrestare una persona che ha difeso l'Italia e gli italiani, non possono fermare la Santa alleanza dei popoli europei che oggi nasce da Pontida\". Così il vicepremier e leader della Lega domenica scorsa parlando dal palco di Pontida. \"Non sono preoccupato. Sono indignato, sorpreso da gente che tradisce, che non ha onore, che non ha dignità e che scappa. Io sono sempre abituato a non dare la colpa a chi è vicino a me. Non sopporto quelli che fuggono e quelli che rinnegano\", ha aggiunto."
        },
        {
            "Title": "Inter, Palacios: “Ammiro Lautaro e Correa. Ed ecco il perché del mio soprannome”",
            "Source": "Repubblica",
            "Date": "2024-10-09",
            "Link": "https://www.repubblica.it/sport/calcio/serie-a/inter/2024/10/09/news/palacios_soprannome_inter-423544417/",
            "Content": "MILANO - Ha cominciato a giocare in attacco e questo lo aiuta a leggere i movimenti degli avversari. E nei nuovi compagni di squadra ha trovato dei punti di riferimento. Così Tomás Palacios, giovane talento argentino che aspetta di fare il suo esordio nell’Inter, si è raccontato ai tifosi nerazzurri in un’intervista a Welcome Home, format di Betsson Sport, principale sponsor del club nerazzurro. Da attaccante a difensore Palacios, cresciuto in una famiglia di appassionati di calcio, racconta i suoi primi passi nello sport e il motivo del passaggio da attaccante a difensore: “A 16 anni, al Club Talleres, ero già molto alto e cercavano centrali mancini. Avendo giocato come attaccante, la mia tecnica mi ha aiutato a interpretare meglio le situazioni di gioco e a intuire le mosse degli avversari,” dice il ragazzo di General Pico. Quanto al soprannome, “La Torre de La Pampa”, che lo accompagna da sempre, spiega: “A La Pampa mi facevano molte interviste, e tutti rimanevano sorpresi dalla mia altezza. Sui giornali venivo chiamato ‘La Torre’, e dato che sono nato nella regione della Pampa, il soprannome è nato così\". Sogni e modelli Quando gli viene chiesto di descriversi in tre parole, Palacios risponde: “Gioco aereo, forza e tecnica”. Rivela anche chi fosse il suo idolo quando era piccolo: “Il mio giocatore preferito da bambino era mio fratello”. E aggiunge: “Oggi ammiro molto i miei compagni di reparto all’Inter.” Ma un pensiero speciale va ai suoi connazionali in squadra, anche se giocano come punte: “Ammiro molto Lautaro e Correa”. Riguardo alla preparazione mentale prima delle partite, spiega: “Cerco di rimanere calmo, concentrato e tranquillo.” E quando gli si chiede di parlare dei propri pregi e difetti, afferma: “Sono un po’ chiuso, ma cerco di tenermi sempre allegro.” Infine, commenta i suoi primi momenti nello spogliatoio: “Essendo nuovo, cerco di osservare i miei compagni. Sono davvero contento di essere all’Inter”."
        },
        {
            "Title": "Lippi, festa a sorpresa con gli azzurri campioni del mondo 2006. L’ex ct si commuove",
            "Source": "Repubblica",
            "Date": "2024-10-09",
            "Link": "https://www.repubblica.it/sport/calcio/2024/10/09/news/lippi_festa_a_sorpresa_italia_campione_del_mondo_2006-423544610/",
            "Content": "A Viareggio si è fatto un salto indietro nel tempo, tornando a respirare la magica atmosfera della vittoria della Nazionale ai Mondiali 2006 in Germania. Il Grand hotel Principe di Piemonte ha ospitato una reunion unica, capitanata proprio da Marcello Lippi, ex ct di quella squadra che fece sognare l'Italia. Con una serata a sorpresa dedicata a Lippi, si sono ritrovati quasi tutti i giocatori di allora: Fabio Cannavaro, Francesco Totti, Marco Materazzi, Ciro Ferrara, Angelo Peruzzi, Pippo Inzaghi, Alessandro Del Piero, Rino Gattuso, Simone Barone, Andrea Pirlo, Luca Toni, Daniele De Rossi, Gigi Buffon, Alberto Gilardino, Cristian Zaccardo, Simone Perrotta, Andrea Barzagli, Gianluca Zambrotta, Massimo Oddo, Marco Amelia. Lippi con Renato Zero La festa, organizzata in gran segreto da Davide Lippi, ha regalato una serata da incorniciare per il livello dei campioni sportivi coinvolti, a cui non sono mancati anche l’allora presidente della Figc Giancarlo Abete, Ivano Bordon che dal 2004 al 2006 seguì Lippi nello staff tecnico della Nazionale e Daniele Pradè attuale direttore sportivo della Fiorentina. Anche l'amico Renato Zero non è voluto mancare a quella storica conviviale dal sapore amarcord. Visualizza questo post su Instagram Un post condiviso da Gianluigi Buffon (@gianluigibuffon) Lippi si è commosso entrando nel salone e ritrovando i compagni di avventura di allora: li ha abbracciati uno ad uno e tutti assieme hanno intonato l'inno d'Italia mentre venivano proiettate le immagini della splendida cavalcata in Germania con il successo in finale ai rigori contro la Francia. La cena è stata curata dall'executive chef pluristellato Giuseppe Mancino: a conclusione una torta alta 1,20 centimetri e di 60 centimetri di diametro che ha riprodotto esattamente la Coppa del Mondo realizzata con Pan di Spagna e lamponi."
        },
        {
            "Title": "Investe il padre con l'auto, 25enne arrestato a Sassari per tentato omicidio",
            "Source": "Repubblica",
            "Date": "2024-10-09",
            "Link": "https://www.repubblica.it/cronaca/2024/10/09/news/sassari_investe_padre_arrestato-423544311/",
            "Content": "Un giovane sassarese di 25 anni è stato arrestato dai carabinieri della Compagnia di Sassari con l'accusa di tentato omicidio, per aver investito con la propria auto il padre e poi aver tentato di colpirlo alla testa con un martello. L’aggressione L'aggressione è avvenuta domenica sera, in un'area parcheggio di Sassari. Padre e figlio si erano fermati lì dopo aver trascorso la mattina insieme. Hanno litigato e il giovane ha investito il genitore con l'auto. All'arrivo dei carabinieri, allertati per una lite in strada, il 25enne è stato bloccato e il padre soccorso e trasportato al Pronto soccorso del Santissima Annunziata, dove i medici gli hanno riscontrato un trauma cranico e numerose contusioni sul corpo. L’arresto Il giovane è stato arrestato per tentato omicidio e accompagnato nel carcere di Bancali. Ieri è comparso davanti al gip del tribunale di Sassari per l'udienza di convalida dell'arresto. L'avvocata che lo difende, Paola Bellu, ha chiesto i domiciliari e il giudice si è riservato la decisione."
        },
        {
            "Title": "Wimbledon cambia dopo 147 anni: stop ai giudici di linea, sarà tutto elettronico",
            "Source": "Repubblica",
            "Date": "2024-10-09",
            "Link": "https://www.repubblica.it/sport/tennis/2024/10/09/news/wimbledon_stop_a_giudici_di_linea-423545018/",
            "Content": "Camicie a righe, pantaloni color crema e cappello in testa. L'outfit scelto per l'ultima edizione degli Championships verrà ricordato anche come l'ultimo mai indossato dai giudici di linea all'AELTC (All England Lawn Tennis and Croquet Club). Dal prossimo anno anche a Wimbledon, infatti, si cambia. Accanto all'Hawke Eye farà il suo ingresso nel prestigioso torneo del Grande Slam di Londra anche la ELC (Live Electronic Calling). (afp) Si cambia dopo 147 anni Dopo 147 anni, quindi, non saranno i 'line judges' - circa 300 in tutto - a chiamare l'out sui campi dell'All England Club, ma un sistema elettronico. L’amministratore delegato dello storico club inglese, Sally Bolton, ha dichiarato che l'innovazione è stata approvata dopo \"lunghe e adeguate considerazioni e consultazioni\" e che prenderà il posto dei giudici di linea per le chiamate di \"out\" e \"fault\". The AELTC has announced operational updates for next year's Championships, relating to the final weekend schedule and the use of Live Electronic Line Calling.Read more ??— Wimbledon (@Wimbledon) October 9, 2024 Nuovi orari per le finali Modificato il programma delle due finali di singolare posticipate dalle 14 del sabato e della domenica alle 16 per attrarre più telespettatori, le finali di doppio maschile e femminile si terranno per prime alle 13."
        },
        {
            "Title": "Crotone, indagato il figlio dell’uomo ucciso dal poliziotto: è accusato di tentato omicidio e lesioni",
            "Source": "Repubblica",
            "Date": "2024-10-09",
            "Link": "https://www.repubblica.it/cronaca/2024/10/09/news/domenico_chimirri_indagato_omicidio_crotone-423544874/",
            "Content": "I carabinieri del comando provinciale hanno notificato nella serata di ieri un avviso di garanzia a Domenico Chimirri, 18enne crotonese figlio di Francesco Chimirri, il pizzaiolo di 44 anni ucciso nel pomeriggio di lunedì scorso con un colpo di pistola dal vice ispettore Giuseppe Sortino, 37enne di origini siciliane in servizio alla questura di Crotone. Al giovane, da poco diventato maggiorenne, la procura contesta le accuse di tentato omicidio e lesioni personali gravi. L’aggressione al poliziotto E' il filmato di una telecamera di sorveglianza della zona a inchiodare il ragazzo, immortalato nel momento in cui raccoglie da terra la pistola d'ordinanza del vice ispettore e preme il grilletto, ma per fortuna del poliziotto l'arma si inceppa. Arma che, peraltro, è stata trovata con la sicura inserita. Si vede inoltre Domenico Chimirri sferrare calci contro Sortino riverso per terra in seguito all'aggressione che aveva subito da Francesco Chimirri ed altre persone. Anche nei loro confronti sono in corso le notifiche dell'avviso di garanzia per lesioni personali. Il poliziotto ferito E' indagato per omicidio, invece, il vice ispettore Sortino, attualmente ricoverato all'ospedale di Catanzaro per le gravi lesioni subite al volto in seguito all'aggressione, mentre non è stata ancora fissata la data dell'autopsia sul corpo di Francesco Chimirri. Le indagini sul fatto di sangue, condotte dal nucleo investigativo dei carabinieri del comando provinciale di Crotone, sono coordinate dal sostituto procuratore Alessandro Rho. Il diverbio tra Francesco Chimirri e il vice ispettore Giuseppe Sortino è iniziato nei pressi del cavalcavia sud di Crotone che immette sulla strada statale 106. La dinamica dell’incidente Stando alla ricostruzione degli inquirenti, Chimirri, a bordo della sua Dacia Duster, avrebbe fatto un sorpasso azzardato urtando un'altra vettura provocandole la rottura dello specchietto retrovisore. Le due auto si sono fermate, il conducente della vettura danneggiata ha chiesto a Chimirri di risarcirlo con la propria assicurazione e il pizzaiolo ha acconsentito. A quel punto nella discussione si sarebbe inserito il poliziotto che aveva notato la scena transitando nella zona. Ne sarebbe scaturito un acceso diverbio tra lui e Chimirri che, rimontato in auto, aveva raggiunto il vicino quartiere Lampanaro, inseguito da Sortino. Il luogo dove poi è avvenuta la tragedia."
        },
        {
            "Title": "Sì allo smart working per fermare la fuga degli impiegati dal Nord\"",
            "Source": "Repubblica",
            "Date": "2024-10-09",
            "Link": "https://www.repubblica.it/economia/2024/10/08/news/smart_working_impiegati_aumenti_nella_pa-423543538/",
            "Content": "ROMA – Sì a un accesso più semplice allo smart working per i neoassunti in ministeri, enti pubblici non economici e agenzie fiscali (le cosiddette Funzioni centrali della pubblica amministrazione). Ancora lontane, invece, le posizioni sull’aumento degli stipendi. Sono le novità che arrivano dal confronto tra l’Aran (Agenzia per la rappresentanza negoziale delle pubbliche amministrazioni) e i sindacati: un faccia a faccia destinato a ripetersi il 28 ottobre, quando proseguiranno le discussioni sul rinnovo del contratto per il periodo 2022-2024, che tocca la vita professionale di oltre 190mila persone. Aziende-lavoratori, “un rapporto critico”. Tanti progetti per il benessere, ma poche risorse e mal spese: solo uno su dieci va volentieri in ufficio di Raffaele Ricciardi 08 Ottobre 2024 L’obiettivo è chiaro: aumentare l’appeal dell’impiegato pubblico e frenare l’emorragia di potenziali candidati a un posto nella Pa quando la scrivania è nelle grandi città del Nord. Perché da quelle parti il costo della vita più alto tiene lontane le nuove leve. Sul primo fronte, \"nella definizione del contratto integrativo – si legge nella bozza corretta rispetto all'ultima riunione – le parti valuteranno l'adozione di strumenti volti a favorire l'inserimento del personale neoassunto quali, ad esempio, politiche di welfare e/o accesso al lavoro a distanza\". È l’apertura a uno smart working più accessibile. Su tutto il resto il negoziato è ancora aperto. Soprattutto sugli aumenti in busta paga. “Lavoro, poi stacco”. La richiesta della GenZ diventa proposta di legge: “Abbiamo diritto alla disconnessione” di Valentina Conte 03 Ottobre 2024 Al momento, la proposta messa sul tavolo dall'Aran prevede aumenti della retribuzione tabellare che vanno dai 110,40 euro per gli operatori ai 193,90 per le elevate professionalità. Il 7,2% per cento in più. Troppo poco per i sindacati, visto che – osservano loro – nel triennio 2022-2024 i prezzi sono saliti di circa il 15%. Una timida apertura c’è. A livello della contrattazione di sede, infatti, per ogni area è stata prevista la possibilità di stabilire dei differenziali, \"segnando – riconosce la Uil – un indubbio passo in avanti\". Ma comunque questo non basterà a colmare il gap. Il presidente dell'Aran, Antonio Naddeo, anche davanti all'abbandono del tavolo da parte dell'Usb, si è detto fiducioso sulla possibilità che si arrivi a un accordo entro il 2024, ultimo anno di vigenza del contratto. Salario minimo, la proposta dell’opposizione bocciata alla Camera di Giovanna Casadio 01 Ottobre 2024 \"La trattativa per il rinnovo del contratto - commenta il segretario nazionale Fp-Cgil, Florindo Oliviero - rischia di finire su un binario morto se il ministro per la Pa, Paolo Zangrillo, e il governo non si decidono a mettere a disposizione le risorse necessarie per garantire l'adeguamento dei salari all'inflazione. Siamo sempre fermi al punto che lo stipendio di un funzionario, nel triennio 2022-2024 ha avuto una svalutazione da inflazione pari a 290 euro e il recupero proposto dall'Aran si ferma a 141 euro. Basta parlare del governo che fa i contratti in tempi più rapidi dei precedenti. I contratti si fanno quando sono dignitosi e questo non lo sarebbe\". \"Per noi elemento dirimente per la sottoscrizione – dice il numero uno della Uilpa, Sandro Colombi – è la disponibilità di nuove risorse economiche. Responsabilmente continueremo la trattativa in Aran fino all'ultimo giorno possibile, ma nel frattempo scenderemo in piazza il 19 ottobre per l'ennesimo grido d'allarme sullo stato di salute dei servizi pubblici e per risvegliare le coscienze di chi ci governa affinché provveda a investimenti degni di questo nome a favore delle Funzioni centrali\". Per il nuovo set di questa partita bisogna aspettare venti giorni."
        },
        {
            "Title": "Il cadornismo politico della destra italiana",
            "Source": "Repubblica",
            "Date": "2024-10-09",
            "Link": "https://www.repubblica.it/politica/2024/10/09/news/cadornismo_politico_governo_meloni-423544041/",
            "Content": "Nel suo primo editoriale come direttore di Repubblica, Mario Orfeo ha lanciato il dibattito sul “cadornismo politico”. Scrive Orfeo: Il segnale veramente distintivo di questa destra, così diversa da quella classica e liberale, è la leva permanente del risentimento. La destra di Meloni, perciò patriottica e mai antifascista, resta (volontariamente) bloccata su un passato – quello dell’esclusione – che non passa, sorretto dal rancore nell’attesa di una rivincita anche adesso che ha vinto. Una filosofa della politica mi ha citato Gramsci e la sua definizione di cadornismo politico: per la destra italiana “una cosa è giusta solo perché decisa da chi comanda e se non viene attuata la colpa è di chi si oppone”. Noi, i lettori e un’idea di Paese senza rancore di Mario Orfeo 07 Ottobre 2024 Cos’è il Cadornismo? La definizione di Gramsci Nei suoi Quaderni di politica Antonio Gramsci definisce il cadornismo «la persuasione che una cosa sarà fatta perché il dirigente ritiene giusto e razionale che sia fatta: se non viene fatta, “la colpa” viene riversata su chi “avrebbe dovuto”». Il riferimento è al generale Luigi Cadorna (foto sotto), che dopo la disfatta di Caporetto da lui causata, negò le proprie responsabilità Il dibattito su Repubblica: le interviste Urbinati: “La destra vive di risentimento e vittimismo” di Matteo Pucciarelli 09 Ottobre 2024 La politologa Nadia Urbinati ricorda che «la Costituzione è nata da uno sforzo enorme di moderazione e compromesso dopo un periodo di guerra e miseria. Oggi non si può uscire da questa logica di dialogo, altrimenti salta tutto». E riflettendo sulla natura della destra italiana al governo, cita spesso le parole risentimento e rancore. » continua a leggere Giordano Bruno Guerri: “Questo rancore della destra non porta mai a nulla di buono” 09 Ottobre 2024 Giordano Bruno Guerri, storico, ma come parla la destra? «A chi si riferisce?» Giorgia Meloni ha chiamato infame la talpa della chat di Fratelli d’Italia. «Io ho fatto un libro su Patrizio Peci, il brigatista pentito, che si chiamava Io l’infame». Non vorrà dire che…? «Ma no, non scherziamo. Diciamo che Giorgia Meloni parla un linguaggio da Garbatella»."
        },
        {
            "Title": "Google nel mirino della Casa Bianca, l’ipotesi ‘spezzatino’ per fermare il monopolio. L’azienda: “A rischio la sicurezza dei consumatori”",
            "Source": "Repubblica",
            "Date": "2024-10-09",
            "Link": "https://www.repubblica.it/economia/2024/10/09/news/google_spezzatino_casa_bianca_monopolio-423544351/",
            "Content": "ROMA – Il governo degli Usa sta valutando la possibilità di uno 'spezzatino' di Google per porre fine al suo monopolio nel settore delle ricerche online, in quello che sarebbe il tentativo più audace finora condotto per tenere a freno una delle aziende tecnologiche più potenti al mondo. Lo riferisce il Financial Times online. Il rimedio è stato delineato dal Dipartimento di giustizia martedì 8 ottobre, emerge in un documento del tribunale, e arriva dopo che i procuratori federali hanno vinto un caso storico ad agosto, quando un giudice ha stabilito che Google ha violato la legge antitrust statunitense e etichettato l'azienda come \"monopolista\". “Fare a pezzi Google”: l’ultimo processo a Big Tech di Filippo Santelli 23 Settembre 2024 È il ritorno dell’Antitrust, dopo anni in cui il regolatore aveva chiuso uno, o forse due occhi di fronte alla crescita di colossi mai visti, nati in un garage a colpi di innovazione, ma cresciuti anche grazie ad acquisizioni in serie e alla forza centripeta che muove l’economia digitale, dove la massa – di dati e utenti –genera altra massa. L’Europa ha suonato la sveglia, di questo le va dato atto, facilitata e ostacolata dal fatto che quei colossi siano americani. Ora però è negli Stati Uniti il fronte più caldo, visto che un approccio diverso del presidente Biden ha scatenato le azioni parallele del dipartimento di Giustizia (contro Google e Apple) e della Federal Trade Commission di Lina Khan (contro Amazon e Meta). Le mosse del governo Usa Il documento al quale fa riferimento il Financial Times descrive in dettaglio le sanzioni che il Dipartimento di giustizia potrebbe richiedere ad Amit Mehta, il giudice che presiede il caso. I pubblici ministeri, emerge, stanno \"considerando rimedi comportamentali e strutturali\" per impedire a Google di utilizzare prodotti come il browser Chrome, l'app store Play e il sistema operativo Android per dare al suo motore di ricerca un vantaggio rispetto ai concorrenti o ai nuovi entranti. Il Dipartimento di giustizia potrebbe anche cercare di costringere Google a condividere i dati di ricerca degli utenti con i rivali e limitare la sua capacità di utilizzare i risultati di ricerca per addestrare nuovi modelli e prodotti di intelligenza artificiale generativa. Il documento di 32 pagine depositato dal Dipartimento contiene la proposta di rimedio iniziale e fa avanzare il processo alla seconda fase, in cui Mehta determinerà le sanzioni da imporre a Google. La guerra dei cavi sottomarini: così il controllo di Internet passa dagli abissi. E il mondo torna a dividersi in due blocchi di Maurizio Ricci 08 Ottobre 2024 Ad agosto, Mehta aveva stabilito che Google ha speso decine di miliardi di dollari in accordi esclusivi per mantenere un dominio illegale sulla ricerca. Il caso Google potrebbe potenzialmente rappresentare la più grande vittoria antitrust per il Dipartimento di giustizia da quando un giudice ordinò lo scioglimento di Microsoft 24 anni fa per aver soffocato illegalmente la concorrenza. La sentenza fu però annullata in appello un anno dopo, rendendo la causa contro Google una seconda possibilità per il Dipartimento di giustizia di smantellare radicalmente il predominio di una grande azienda tecnologica in un settore chiave. Il processo Nell'ambito della seconda fase del processo Google, il Dipartimento di giustizia e Google sono pronti a depositare le loro proposte di sentenza definitiva e gli elenchi dei testimoni rispettivamente il 20 novembre e il 20 dicembre. Mehta ha fissato le udienze per le richieste di risarcimento ad aprile e ha affermato che intende emettere una decisione entro agosto 2025. Google ha promesso di presentare ricorso contro la decisione fino alla Corte Suprema degli Stati Uniti, il che potrebbe richiedere anni in più. La denuncia Google contro la legge anti-pezzotto: “10 miliardi di link illegali, ingolferemo la giustizia” Arcangelo Rociola 04 Ottobre 2024 Nella documentazione depositata in tribunale martedì, il Dipartimento ha individuato quattro aree che il suo quadro di misure correttive per Google doveva affrontare: distribuzione della ricerca e condivisione dei ricavi; generazione e visualizzazione dei risultati di ricerca; scala e monetizzazione della pubblicità; raccolta e utilizzo dei dati. Intervista Markus Reinisch (Meta): “Vi spiego una volta per tutte perché l’Europa sull’IA rischia di restare indietro” di Pier Luigi Pisa 04 Ottobre 2024 Oltre ai potenziali spin-off, i procuratori hanno affermato che i rimedi potrebbero includere il divieto dei contratti esclusivi al centro del caso, in particolare i 20 miliardi di dollari che Google paga annualmente ad Apple per essere il motore di ricerca predefinito di Safari, nonché l'imposizione di misure di \"non discriminazione\" sui prodotti Google come il suo sistema operativo Android e l'app store Play. La difesa dell’azienda “L'ingerenza del governo in un settore in rapida evoluzione\", come quello della tecnologia, \"può avere conseguenze negative non volute per l'innovazione, i consumatori americani, gli sviluppatori e la competitività americani, soprattutto in un momento in cui la concorrenza nel campo delle ricerche online e dell'intelligenza artificiale sta fiorendo”. È questa la posizione di Google espressa da Lee-Anne Mulholland, vicepresidente del gruppo e capo dei regulatory affairs in una nota in risposta al documento depositato dal Dipartimento di giustizia Usa sulle misure per correggere le violazioni all'antitrust dell'azienda. I procuratori stanno valutando misure correttive \"che vanno ben oltre le specifiche questioni legali del caso che riguarda una serie di contratti di distribuzione di ricerca”, spiega. App italiane e cybersecurity: dallo shopping alle banche tutti i rischi che corriamo di Giulia Cimpanelli 20 Settembre 2024 Nel dettaglio, “costringere Google a condividere le query di ricerca, i clic e i risultati con i concorrenti mette a rischio la privacy e la sicurezza degli utenti” e inoltre può “ridurre gli incentivi per le altre aziende a innovare effettivamente nel campo della ricerca”, spiega la società nella nota. Lo stesso vale per i dati utilizzati nel campo dell'intelligenza artificiale. Poi “separare Chrome e Android metterebbe a rischio la sicurezza e renderebbe più difficile la correzione di eventuali bug”, con una conseguente \"distruzione\" dei due strumenti in cui Google ha investito miliardi. Invece applicare \"restrizioni troppo estese sui contratti di distribuzione, volte a rendere facilmente disponibile Google search, potrebbe creare attriti per le persone che vogliono cercare facilmente informazioni\" online e danneggiare \"le entrate di aziende come Mozilla (riducendo la sua capacità di investire) e i produttori di smartphone Android\" (aumentando potenzialmente i prezzi dei telefoni). Infine “le modifiche al mercato pubblicitario online rischiano di rendere gli annunci online meno preziosi per editori e commercianti e meno utili per i consumatori”, conclude l'azienda che spiega di non vedere l'ora di presentare \"i suoi argomenti in tribunale\"."
        },
        {
            "Title": "Sarzana, 17enne trovato morto in un cantiere, indagini della polizia",
            "Source": "Repubblica",
            "Date": "2024-10-09",
            "Link": "https://genova.repubblica.it/cronaca/2024/10/09/news/sarzana_17enne_trovato_morto_in_un_cantiere_indagini_della_polizia-423544650/",
            "Content": "Il corpo senza vita di un giovane di 17 anni è stato ritrovato nella notte tra lunedì e martedì scorso a Sarzana (La Spezia) all'interno del cantiere per la passerella di Via Emiliana, nella periferia della cittadina della Val di Magra. Si tratta di un ragazzo di origine marocchina, ospitato all'interno di una comunità di assistenza per minori della provincia gestito dalla Caritas, per cui era stata fatta denuncia di allontanamento ad agosto. Il corpo è stato trovato in avanzato stato di decomposizione. La Polizia sta tentando di ricostruire le ultime settimane prima del ritrovamento, e al momento non esclude alcuna ipotesi. Nei prossimi giorni la Procura disporrà l’autopsia che potrebbe quantomeno stabilire se sia trattato di un malore, di un incidente o di una morte violenta. Il timore, da parte di chi lo conosceva, è che si sia avvicinato a brutti giri locali, in particolare dello spaccio di droga."
        },
        {
            "Title": "Germania ancora in recessione: -0,2%. “Il problema è il cambiamento climatico”",
            "Source": "Repubblica",
            "Date": "2024-10-09",
            "Link": "https://www.repubblica.it/economia/2024/10/09/news/germania_recessione_cambiamento_climatico-423545074/",
            "Content": "ROMA – Adesso è ufficiale: la locomotiva tedesca viaggia in retromarcia per il secondo anno consecutivo. Dopo le anticipazioni della Suddeutsche Zeitung, il governo tedesco rivede al ribasso le previsioni sul Pil per il 2024: meno 0,2%. La ripresa, stando ai dati presentati oggi a Berlino, è prevista nel 2025 con una crescita dell’1,1%, con la tendenza al miglioramento che si consoliderebbe nel 2026 (più 1,6%). La Germania ancora in recessione: il governo pronto a tagliare le stime del Pil a -0,2% nel 2024 a cura della redazione Esteri 06 Ottobre 2024 \"Decisivo è che il pacchetto per la crescita preparato dal governo venga implementato subito\", osserva il ministro dell'Economia tedesco Robert Habeck, presentando oggi a Berlino le stime autunnali sul prodotto interno lordo della Germania. Germania, la posta in gioco Michele Valensise 02 Settembre 2024 \"Serve sicurezza nella pianificazione. Il problema non è la politica del clima ma il cambiamento climatico. Gli studi dimostrano che se non si prendono le misure necessarie – conclude il ministro – gli effetti negativi saranno fino a sei volte più forti\"."
        },
        {
            "Title": "Cassano contro Vieri: “È un traditore e ora non lo vede neanche sua madre”",
            "Source": "Repubblica",
            "Date": "2024-10-09",
            "Link": "https://www.repubblica.it/sport/calcio/serie-a/2024/10/08/news/cassano_vieri_bobo_tv_traditore-423543842/",
            "Content": "Quella storia che non si chiude. I quattro della Bobo Tv, così come li ha conosciuti il grande pubblico, sono roba passata. Non è stata una fine indolore, e continua a non esserlo. Ospite di Basement Cassano, una delle anime della Bobo Tv ideata da Vieri ma resa effervescente dagli esplosivi racconti dell’ex ragazzo di Bari Vecchia e dagli irresistibili show di Lele Adani, torna sulla rottura improvvisa con l’ex amico: “Non lo nomino nemmeno”. L’ex che non merita di essere nominato “è solo un traditore e io non conosco perdono per il tradimento”. Cassano tiene a puntualizzare che quell’idea riuscita, chiacchiera di calcio in libertà come al bar sport ma fatta da gente che ha giocato, ne sa e conosce, non è stata un’idea di Vieri: “Faceva tutto Adani”. E il rancore. “La fine della Bobo TV? Si arriva a un certo punto dove se tiri troppo si spacca qualcosa che non si può più ricucire. A quella persona là, per me è un capitolo chiuso. Pensavi di essere il migliore? E invece ti sbagliavi, noi continuiamo da soli e lui ora si attacca e non lo segue neanche sua madre”."
        },
        {
            "Title": "Schlein sul voto per la Consulta: “Assetati di potere, sconfitti dall’arroganza. Il loro modello è Trump”",
            "Source": "Repubblica",
            "Date": "2024-10-09",
            "Link": "https://www.repubblica.it/politica/2024/10/09/news/elly_schlein_voto_corte_costituzionale-423543941/",
            "Content": "«Non è la prima sconfitta di Giorgia Meloni e non sarà neanche l’ultima», avverte Elly Schlein a metà pomeriggio, l’eco dello schianto non ancora spento. Di certo è quella che alla presidente del Consiglio fa più male. Perché sull’elezione del suo consulente giuridico alla Consulta ci ha messo la faccia. Firmata col dito intinto nel veleno allorché in chat aveva accusato d’infamia i suoi parlamentari, rei d’aver rivelato alla stampa ciò che avrebbe dovuto restare segreto: l’ordine di presentarsi tutti in aula, ieri mattina, per consumare il blitz sulla Corte costituzionale. Puntando sulla maggioranza a ranghi completi, da saldare con i franchi tiratori annidati nella minoranza. De Siervo: “Marini non può essere eletto. È in conflitto d’interessi” di Liana Milella 08 Ottobre 2024 Seduta su un divanetto in Transatlantico, in attesa della ripresa dei lavori, la segretaria del Pd ne è convinta: «Oggi è stata battuta l’idea proprietaria che questa destra ha delle massime istituzioni della Repubblica. Sono assetati di potere. La compattezza delle opposizioni li ha fermati, ma non cancella la gravità del tentativo». E dire che Schlein l’aveva avvisata. Quando, lunedì sera, la leader dem capisce che ogni possibilità di mediazione è ridotta a zero e che l’inquilina di Palazzo Chigi avrebbe tirato dritto, alza il telefono e la chiama. Come già era avvenuto sul Medio Oriente in fiamme, per chiederle un impegno più incisivo del governo sul cessate il fuoco. «Guarda che da soli non ce la fate, rinviate e discutiamone», la sintesi della conversazione, pacata nei toni, durissima nei contenuti. «Se la Costituzione prevede il quorum dei due terzi, che poi diventa dei tre quinti, è perché nella composizione degli organi di garanzia serve il contributo delle opposizioni al fine di individuare i profili migliori e assicurare un equilibrio complessivo», insiste Schlein. Meloni prova a rintuzzare, a far ricadere sulla sordità del centrosinistra la responsabilità della sua forzatura. Ma l’avversaria non sente ragioni: «Noi del vostro blitz l’abbiamo appreso dai giornali, finora non ci avete mai cercato, né avete avuto intenzione di coinvolgerci. Una cosa senza precedenti. Che il dialogo sia indispensabile non lo dico io, è scritto nella Carta», protesta. Inutilmente. La premier rifiuta di scendere a patti. Sicura di arrivare a meta. Come poi, però, non è stato. Ed ora a rammaricarsene è per prima la segretaria del Pd. Per lei, quanto accaduto alla Camera è una ferita per le istituzioni. «Tutti sanno che per garantire il funzionamento della Corte è necessario che maggioranza e opposizione si parlino, è sempre stato così, sempre i giudici costituzionali sono stati eletti con maggioranze ampie, grazie al confronto paziente e leale fra tutte le forze politiche», riflette a voce alta. «Ma noi ieri (lunedì, ndr) abbiamo trovato un muro. «L’impressione è che volessero andare avanti a prescindere», taglia corto Schlein. «Ed è un problema serio se, in un passaggio cruciale come questo, loro non abbiano ritenuto doveroso aprire un canale con la prima forza d’opposizione». Non è neppure una questione di nomi: sul conflitto di interessi di Francesco Saverio Marini, pronto a passare da consigliere giuridico di Palazzo Chigi ed estensore del ddl sul premierato a giudice di quelle stesse riforme che ha contribuito a scrivere, la deputata bolognese non vuole proprio esprimersi. «Non ci hanno consentito di entrare nel merito della scelta perché è innanzitutto mancato il metodo: ci è stata negata la discussione, l’Aventino l’hanno fatto loro», attacca. «Quella del dialogo è una prassi antichissima che hanno cercato di violare con una forzatura», ricorda. «E quando dico dialogo intendo non chiamate spicciole a parlamentari dell’opposizione per cercare i voti mancanti». Si riferisce forse alla voce che circola con insistenza? Quella di una trattativa di FdI con i 5Stelle per convincerli a rompere il fronte progressista? «Ne girano tante ma a questa non ho mai creduto», si spazientisce Schlein. «Appena abbiamo saputo che la destra meditava il colpo di mano ci siamo sentiti, tutti e ci siamo messi d’accordo per fermarli». Anche con Giuseppe Conte, nonostante il gelo di questi ultimi giorni, reso plastico dalla sedia lasciata vuota ieri mattina al convengo organizzato in Senato dalla Fondazione Gimbe sulla sanità: l’ex premier giallorosso avrebbe dovuto accomodarsi accanto alla segretaria del Pd, ma ha preferito restare in piedi, in fondo alla sala. Resta tuttavia una domanda: perché Meloni, sapendo di non avere i numeri, è andata dritta a rischio di schiantarsi? «Per arroganza e per mancanza di senso delle istituzioni», replica netta la leader dem. «Speriamo gli serva da lezione, che capiscano finalmente che sulle massime garanzie costituzionali non si può giocare». La tracotanza acceca, è il messaggio. «Mi auguro che il modello non sia quello di Trump: se così fosse, troveranno le opposizioni unite a sbarrargli il passo». Dunque non si facciano illusioni. E la smettano pure di sostenere che il non voto è servito a coprire le divisioni del centrosinistra: «Detto nel giorno in cui siamo stati granitici fa un po’ sorridere», ironizza Schlein. «Quanta ipocrisia, bastava aprire il dialogo per evitare questa figuraccia». Lo sa vero che ci riproveranno? La signora del Nazareno si rabbuia, ci pensa su un istante: «E noi saremo più compatti che mai», scommette senza esitare. «È una promessa: se non cambiano strada, andranno di nuovo a sbattere»."
        },
        {
            "Title": "Karate, Davide Benetello: “Sul tatami si impara a vivere. Il nostro sport merita le Olimpiadi”",
            "Source": "Repubblica",
            "Date": "2024-10-09",
            "Link": "https://www.repubblica.it/sport/vari/2024/10/09/news/karate_intervista_davide_benetello-423544401/",
            "Content": "VENEZIA - Davide Benetello, ex campione del mondo di karate, dopo avere combattuto sui tatami di tutto il mondo, questa volta gioca in casa. Il presidente del settore karate della Fijlkam (di cui è vicepresidente) si prepara infatti ad accogliere a Jesolo, sua città natale, i duemila giovani atleti provenienti da 113 Paesi che prenderanno parte ai mondiali Cadet-Junior-U21, da oggi al 13 ottobre al Palazzo del Turismo. “Sarà una manifestazione inedita, per dimensioni, spirito e organizzazione. E una grande occasione per il nostro sport”, dice Benetello. Karate e sostenibilità, Jesolo accoglie il futuro con i mondiali Under 21 dal nostro inviato Franco Vanni 07 Ottobre 2024 Come sta il movimento italiano del karate?“Benissimo. È rigoglioso. Abbiamo superato i numeri pre-Covid come iscritti, strutture e società. La nostra federazione, la Fijlkam, comprende tutte le arti marziali maggiori, è attiva in tutte le regioni”. Negli anni Ottanta, il karate era molto popolare nelle scuole, anche grazie a idoli come Chuck Norris e film culto come Karate Kid. Oggi come si avvicinano i ragazzini alla disciplina?“La serie Netflix Kobra Kai, spin-off proprio di Karate Kid, può avere un piccolo ruolo e ne siamo felici. Tutto ciò che aiuta il karate a farsi conoscere è benvenuto. Ma sono i genitori il vero motore del movimento. Il 60 per cento dei nostri praticanti è minorenne, anche se si può andare avanti ad allenarsi fino a cent’anni”. Cosa insegna il karate ai giovani?“Il rispetto. Per l’avversario, anzitutto. Ogni incontro inizia e finisce con il saluto. E per le regole”. Cosa deve fare, e non fare, un maestro?“Deve insegnare agli allievi a convivere e collaborare con i compagni di palestra. Più ci si impegna quando si fa sparring per un compagno, più si cresce come gruppo. Quello che bisogna evitare invece è l’eccessiva rigidità, che oggi non è apprezzata. Il concetto di marzialità si è modificato nel tempo. Essere rigidi è giusto, essere immobili no”. Un augurio e una raccomandazione alle ragazze e ai ragazzi che si sfideranno al mondiale?“Da presidente della commissione atleti mondiale, dico loro di vivere il momento. Hanno dai 14 ai 21 anni, hanno molto da scoprire, anche fuori dagli incontri. È come un Erasmus, per conoscere persone e culture diverse. Non si esaurisce tutto sul tatami”. Niente plastica, giusto?“Per noi è molto importante. Sarà il primo evento totalmente plastic-free promosso dalla nostra federazione. Abbiamo bandito le bottigliette. E anche i tatami sono stati fabbricati con un materiale riciclabile”. Tradizione e tecnologia. Per segnare i punti si useranno i clicker automatici al posto delle bandierine. Cosa cambia?“Si guarda avanti, è inevitabile. I quattro arbitri hanno in mano ciascuno un joystick, il clicker appunto, con cui possono assegnare da 1 a 3 punti per ogni colpo a segno, in base all’importanza”. Come sarà possibile seguire le gare da casa?“Avremo la diretta streaming per tutti i tatami, in full HD. Basterà collegarsi al sito web della Fijlkam per vedere tutto, anche se si è lontani dal Veneto”. Lei con Jesolo ha un legame speciale.Sono cresciuto sulla sabbia del lido. Il fatto che il mondiale giovanile si svolga proprio lì, per me è un sogno che si realizza. Ringrazio il Comune, la Regione Veneto e ministero dello Sport e i Giovani, senza cui organizzare i Mondiali non sarebbe stato possibile”. La generazione di Busà e Busato ha superato i trent’anni. Chi sono oggi le promesse del karate?“Abbiamo 1.500 società e 60.000 tesserati, fra ragazze e ragazzi. Tanto per il femminile quanto per il maschile, il ricambio è continuo. Abbiamo vinto gli Europei a squadre senior, e nel gruppo dei grandi c’erano tre atleti sotto i 23 anni. Sono segnali bellissimi”. I bambini, nelle palestre dove si imparano gli sport di combattimento, sono sempre più affascinati dalle arti marziali miste. Evoluzione naturale o deriva negativa?“È una disciplina molto spettacolare ma brutale, che a me sinceramente non piace, ma è un fatto personale. Nelle arti marziali miste la salvaguardia della salute degli atleti dipende molto dalla qualità degli arbitraggi. Un problema che noi non abbiamo. Nel karate si va al lavoro senza occhi neri. I nostri regolamenti rendono questo sport uno dei meno traumatici in assoluto, anche meno del calcetto e del tennis, per dire”. Alle ultime Olimpiadi, il karate è stato escluso.“Non è stato incluso, diciamo così. Il comitato del Paese organizzatore ha sempre il potere di proporre sport aggiuntivi rispetto a quelli sempre ammessi. A Tokio ovviamente il karate è stato aggiunto, a Parigi no. I francesi hanno preferito altre discipline che garantivano un maggiore ritorno commerciale e di immagine. Una scelta legittima, ma che dispiace”. Che probabilità ci sono di vedere di nuovo il karate ai Giochi?“L’orizzonte è Brisbane 2032. Stiamo lavorando per esserci e siamo molto fiduciosi che questo accadrà. Ma l’obiettivo è più ambizioso: inserire stabilmente il karate tra gli sport olimpici. Se lo merita”."
        },
        {
            "Title": "Cresce l’interesse degli italiani per la sostenibilità: preoccupa la crisi climatica",
            "Source": "Repubblica",
            "Date": "2024-10-09",
            "Link": "https://www.repubblica.it/economia/rapporti/osserva-italia/trend/2024/10/09/news/cresce_l_interesse_degli_italiani_per_la_sostenibilita_preoccupa_la_crisi_climatica-423544735/",
            "Content": "Dal 2015 a oggi, gli italiani coinvolti dai temi legati alla sostenibilità sarebbero passati da 20,5 a 38 milioni, pari al 77% della popolazione. In particolare, la percentuale di italiani che afferma di conoscere il concetto di sostenibilità sarebbe passata dal 23% del 2015 al 52% del 2024 con il 68% che la considererebbe addirittura un tema sentito. I più interessati sarebbero gli appartenenti alla Generazione Z (86%), le donne, i laureati, gli studenti e i soggetti professionalmente attivi, con i romani (79%) che si dimostrerebbero più sensibili rispetto ai milanesi (71%). A rivelarlo uno studio sullo stile di vita sostenibile condotto nel mese di giugno 2024 dallo specialista in materia di sostenibilità LifeGate insieme a Eumetra Mr che ha coinvolto un campione di 800 individui rappresentativo della popolazione italiana maggiorenne, con sovra-campionamento di 500 casi nelle città di Roma e Milano. Da qui a dieci anni, inoltre, il 46% degli intervistati teme che il cambiamento climatico sarà un problema sempre più rilevante, il 27% che verranno introdotte limitazioni all’accesso dei visitatori nelle aree turistiche, il 18% che l’istruzione sarà adattiva grazie all’utilizzo dell’intelligenza artificiale, il 10% che, sostituendo la carne con proteine vegetali, ci sarà più cibo per tutti. In termini di conoscenze, il 74% del campione sa descrivere l’intelligenza artificiale ma solo il 7% la utilizza, l’83% (+5% rispetto al 2023) sa spiegare cos’è la crisi climatica ma solo il 49% (+6%) e il 47% (+5%) risultano ben informati, rispettivamente, su economia circolare e rifiuti Raee. Buone le competenze in materia di mobilità sostenibile (63%, +6% rispetto al 2023) e di moda sostenibile (59%) ma mediocri quelle su ‘smart cities’ (32%), risparmi sostenibili (44%) e ‘carbon neutrality’ (37%, +6%). Energia rinnovabile e transizione energetica interessano, invece, l’85% (+7%) e il 61% (+9%) degli intervistati contro un 31% che afferma di conoscere le centrali nucleari di seconda generazione. “In dieci anni di monitoraggio costante dell'interesse degli italiani rispetto ai temi di sostenibilità ne abbiamo potuto certificare una crescita straordinaria e, in quasi venticinque di attività con le aziende, abbiamo assistito a una vera e propria trasformazione del mercato, diventato più competitivo e, al tempo stesso, più responsabile - dichiara Enea Roveda, ceo del gruppo LifeGate - Le nuove normative contro il ‘greenwashing’ richiedono un impegno ancora più chiaro e concreto per proteggere i consumatori dalle pratiche ingannevoli e premiare le imprese che hanno investito realmente in sostenibilità”."
        },
        {
            "Title": "Tennis, follia Tiafoe: perde e insulta l’arbitro: “Vaff...”",
            "Source": "Repubblica",
            "Date": "2024-10-09",
            "Link": "https://www.repubblica.it/sport/tennis/2024/10/08/news/tennis_follia_tiafoe_insulta_all_arbitro_vaffanculo-423543541/",
            "Content": "Un altro episodio da classica testa calda. Questa volta è toccato a Frances Tiafoe, quello che – qualche anno fa a Vienna contro Sinner – aizzò il pubblico cercando di mandare inc onfusione l’azzurro (e ci riuscì). Cosa ha fatto stavolta? Alla fine del match valido per il terzo turno del Masters 1000 di Shanghai contro il russo Safiullin, che l’americano ha perso al tiebreak del terzo set dopo tre ore, il 26enne statunitense, dopo aver salutato l’avversario a rete, si è scagliato contro il giudice di sedia, l'ecuadoriano Jimmy Pinoargote, urlandogli \"Vaffa, vaffan***o, amico. Sul serio, vaffan***o, fottuto idiota. Hai rovinato la partita. Sono tre ore che combatto e corro per la mia vita!\". Il giudice di sedia è “colpevole” di avergli dato un punto di penalizzazione per time violation, ovvero perdita di tempo oltre i 25 secondi concessi (aveva già ricevuto un warning durante il match)."
        },
        {
            "Title": "Sinner batte Shelton all'Atp Shanghai 2024: è nei quarti di finale",
            "Source": "Repubblica",
            "Date": "2024-10-09",
            "Link": "https://www.repubblica.it/sport/tennis/2024/10/09/news/sinner-shelton_all_atp_shanghai_2024-423544152/",
            "Content": "Jannik Sinner avanza ai quarti di finale di Shanghai, penultimo Masters 1000 della stagione. Si libera della mina vagante Ben Shelton, ricordandogli chi è al comando della classifica. 6-4, 7-6(1) il punteggio, e un’altra tappa del cammino dell’azzurro verso il miglioramento. Per la matematica, quest’anno Sinner ha raggiunto i quarti di finale in ogni torneo disputato. Che continuità. 100% Quarter-Final rate in 2024 @janniksin defeats Shelton to make his 14th quarter-final of the season in Shanghai#RolexShanghaiMasters pic.twitter.com/FhES1kMWzC— Tennis TV (@TennisTV) October 9, 2024 Sinner e l’attimo da cogliere Ma quella contro Shelton era una di quelle partite che mettono a dura prova la pazienza. Che pretendono l’attesa, il saper cogliere il momento giusto. Per Jannik Sinner questa contro l’americano era esattamente una di quelle, perché quando giochi con un rivale potente, che nel servizio ha il suo colpo migliore, devi essere solo attento a cogliere l’attimo. Ben Shelton (afp) Shelton infallibile al servizio ma punito E’ accaduto così nel primo set, dove Shelton – pensate – ha servito il 95% delle sue prime palle di battuta. Incredibile. Ancor di più se si aggiunge che nei suoi cinque turni di servizio lo ha tenuto a zero. Ossia, Sinner non ha fatto un punto. Ma, nell’unica occasione, lo ha punito. Solo quattro punti sul servizio di Shelton, tutti nello stesso game. Con break, e set conquistato 6-4. Questa si chiama autorevolezza. Sinner e Vagnozzi, dietro al battibecco di Shanghai l’importanza delle parole giuste (e della persona fidata) 08 Ottobre 2024 Tre balle break cancellate nel sesto gioco E il secondo set? Uguale, come andamento. Shelton non si è disunito, ha continuato a martellare con le prime e il dritto. E l’azzurro ha tenuto botta, addirittura si è trovato 0-40 sul suo servizio – sul 2-3 – ma gli ha annullato la chance. Sette palle break annullate. Dunque, non poteva che esserci tie-break. E, va detto, in tutte le precedenti sfide, c’è sempre stato un tie-break. L’unica volta che lo vinse l’americano, la prima volta che si affrontavano e proprio a Shanghai nel 2023 (sempre negli ottavi), si prese anche il match. Ma è stata l’unica volta. Poi Sinner lo ha respinto sempre, per le successive tre volte. (afp) Sinner: “Contento per come ho gestito fasi importanti” Ed è stato così anche stavolta: paradossalmente il tie-break dovrebbe teoricamente favorire chi serve meglio, chi ha più potenza. Ma con Sinner le variabili si invertono, e infatti è volato ai quarti lasciandogli solo un punto. \"E' stata una partita difficilissima: lui ha servito molto bene. Io ho trovato soltanto in alcuni punti un piccolo modo per rispondere e per difendermi al meglio. Sono molto contento per come ho gestito soprattutto le fasi importanti del match. Domani si gioca di nuovo, speriamo di alzare ancora un po’ il livello del mio tennis\", ha detto a fine match Sinner. Ora c’è Medvedev Statisticamente può servire aggiungere che, dalla sconfitta (vendicata, adesso) dell’anno scorso, il numero uno del mondo non ha mai più concesso set al giovane mancino americano. Un’altra prova di prova, di resilienza e di leadership. Nei quarti (giovedì alle 9 del mattino in Italia) c’è il russo Daniil Medvedev, che ha battuto 7-6(3) 6-3 il greco Stefanos Tsitsipas. Sarà la 14esima volta che Jannik affronterà il 28enne di Mosca che è avanti 7-6 nel precedenti. Quarti raggiunti anche da Carlos Alcaraz (6-4 7-5 al francese Gael Monfils, prossimo avversario il ceco Tomas Machac), Novak Djokovic (6-3 6-2 al russo Roman Safiullin, ora il ceco Jakub Mensik) e Taylor Fritz (6-1 6-2 a Holger Rune)."
        },
        {
            "Title": "Quei 125 miliardi di sconti fiscali che il Mef chiama “regali elettorali”",
            "Source": "Repubblica",
            "Date": "2024-10-09",
            "Link": "https://www.repubblica.it/economia/rubriche/outlook/2024/10/09/news/quei_125_miliardi_di_sconti_fiscali_che_il_mef_chiama_regali_elettorali-423545098/",
            "Content": "Benvenuti su Outlook, la newsletter di Repubblica che analizza l'economia, la finanza, i mercati internazionali. Quello che so sui mercati finanziari e l’economia l’ho imparato lavorando per una delle principali Sim di Piazza Affari, le società che comprano e vendono i titoli in Borsa per i grandi investitori. L’ho portato con me quando sono diventato giornalista di Repubblica dove, tra le altre cose, mi sono occupato di inchieste e grandi scandali come quello di Parmalat, contribuendo a smascherare i suoi bilanci falsi. Ogni settimana parleremo di società quotate e no, di personaggi, istituzioni, di scandali e inchieste legate a questo mondo. Se volete scrivermi, la mia mail è w.galbiati@repubblica.it. Buona lettura Walter Galbiati, vicedirettore di Repubblica Soldi non ce ne sono. Debito, interessi e deficit, tutto si muove contro la manovra a cui il ministro Giancarlo Giorgetti cerca di mettere mano. Da qui la necessità di andare a tagliare là dove possibile. E una delle voci prese di mira si chiama Tax Expenditures. Cosa sono. In tutti i Paesi del mondo vengono definite come “le misure che riducono o pospongono il gettito per uno specifico gruppo di contribuenti o un’attività economica rispetto a una regola di riferimento che rappresenta il benchmark”. In pratica sono una deviazione dalla norma, una specie di favore e di concessione a una particolare categoria di contribuenti. La peculiarità italiana. E nelle eccezioni noi italiani siamo stati i migliori di tutti. Secondo il Rapporto annuale sulle spese fiscali che il ministero dell’Economia redige ogni anno, tra tutti i Paesi Ocse l’Italia non solo ha gli importi più elevati di spesa e gettito non riscosso grazie alle Tax expenditures, ma è anche il Paese con il maggior numero di voci di spesa. Numeri e valori. Si contano ad oggi 625 misure che si sono accumulate negli anni, di cui 555 ancora vigenti nel 2024. Per quelle di cui si è potuto calcolare l’impatto, comprendendo sia le misure erariali che quelle locali, il Mef lo ha valutato in 125,6 miliardi per il 2023 che dovrebbero salire a 152 miliardi nell’anno corrente. Stiamo parlando di una cifra pari al 7% del Pil e che negli anni non ha fatto altro che crescere. Nel 2017 l’impatto delle Tax expenditures era stato di 87,3 miliardi (il 5% del Pil di allora) con una crescita di oltre il 74% rispetto alla stima prevista per il 2024. Perché è difficile intervenire. Una enormità alla quale serve mettere mano e a cui punta la delega fiscale. Ma andare a toccare questa ridda di voci non è facile, perché come riconosce lo stesso ministero dell’Economia molte di queste misure sono veri e propri regali con chiari fini elettorali. Molte e di poco valore. Di fatto, rispetto ad altri Paesi, le Tax expenditures italiane hanno un importo medio per contribuente molto contenuto tanto che la metà di tutte ha un costo inferiore ai 10 milioni di euro. Il che significa che non hanno un carattere sistemico, ma sono frammentate, quasi cavilli costruiti su misura, mettendo così in evidenza “l’utilizzo – scrive il rapporto del Mef – per finalità di scambio con vari gruppi di interesse”, “un beneficio ad alcuni gruppi di produttori e consumatori per fini politici”. L’economia politica. “La political economy delle spese fiscali nel nostro Paese – si legge nel rapporto - è molto chiara e a poco a che fare con obiettivi tributari, di efficienza o distributivi: esse sono in prevalenza un sussidio tributario – che equivale a una spesa diretta – che emerge nel processo di scambio con i gruppi di pressione”. Per questo è difficile eliminarle e i vari governi che si sono succeduti non hanno fatto altro che rinnovare quelle introdotte dai governi precedenti, per non scontentare nessuno, anzi ne hanno spesso introdotte di nuove, fino ad arrivare alla strabordante situazione attuale. Perché le spese fiscali. Questi interventi sono più facili da adottare rispetto a qualsiasi altra misura per la quale bisogna trovare risorse ad hoc. Qui basta concedere uno sconto su quello che già si paga. Il campionario va dall’esenzione alla deduzione dal reddito, dalla riduzione di imposta al rimborso di imposta e dalla riduzione di aliquota fino al differimento di imposta. In più hanno una minore trasparenza, perché a volte è difficile, se non si mette un tetto di spesa, calcolarne i costi, come è accaduto di recente con il Superbonus. Il peso dei bonus edilizi. Tra tutte le Tax expenditures, quelle che pesano maggiormente sui conti dello Stato sono proprio i vari bonus edilizi che da soli rappresentano circa il 40% del totale delle spese fiscali censite, per un valore di 36 miliardi. E Giorgetti lo sa bene, tanto che allo studio c’è un piano di riordino dei benefici la cui colpa può essere tranquillamente spostata dal governo alla direttiva europea sulle Case green. Al momento l’esecutivo prevede, salvo un intervento diverso, che le aliquote per le ristrutturazioni scendano dal 50 al 36% con un tetto di spesa che passa da 92mila a 46mila, e quelle per l’efficienza energetica dal 70 al 65%. Non solo casa. Basta però dare una rapida scorsa alle missioni interessate dai favori concessi per capire come i beneficiari siano un po’ tutti i settori: oltre la casa, ci sono agricoltura, pesca, energia, imprese di tutti i tipi, comprese banche e assicurazioni, trasporti, commercio, ricerca e innovazione, sostenibilità e ambiente, salute, cultura, scuola e università. La Missione 11. Oltre la casa un altro pacchetto su cui il governo vorrebbe intervenire e di cui si è parlato con insistenza riguarda la Missione 11: Competitività e sviluppo delle imprese, che nei programmi di spesa 2024 ha un valore complessivo di 32,7 miliardi. Qui le voci più importanti sono due. 1) La prima è il cuneo fiscale, classificato come “trasferimenti correnti a famiglie e istituzioni private”, che il governo si è già impegnato a voler prorogare per il 2025 e che è costato alle casse dello Stato 4,3 miliardi di euro. 2) La seconda voce per importanza riguarda “i trasferimenti alle imprese” pari a 5,1 miliardi che si materializzano prevalentemente attraverso due misure, una a favore delle banche e l’altra degli autotrasportatori. a) Deferred tax asset. Agli istituti di credito il fisco concede di non pagare le tasse e di rinviarle nel tempo (Deferred tax asset), nel caso in cui nel bilancio di quell’anno ci siano perdite dovute a svalutazioni per attività immateriali e avviamenti o a operazioni straordinarie. Nel 2024 questo giochetto ha impedito allo Stato di incassare 3,4 miliardi di tasse che sono state procrastinate nel tempo. b) Riduzione dell’accisa. Agli autotrasportatori è stato consentito di alleggerire il prezzo del carburante grazie alla riduzione dell’accisa, un beneficio che viene restituito non alla pompa, ma quando si pagano le tasse. Questo favore costa alle casse pubbliche 1,5 miliardi. Giorgetti potrebbe intervenire su queste due voci per recuperare qualche miliardo dei 10 che gli servirebbero per chiudere la manovra, ma la Lega ha già fatto sapere che non se ne farà nulla per gli autotrasportatori, mentre Forza Italia ha preso la difesa delle banche. “Le termiti”. Sarebbe tuttavia necessario che si cominci a mettere mano alla giungla delle Tax expenditures, perché come dice lo stesso Mef sono come le termiti che logorano dall’interno il bilancio dello Stato. “Le Tax expenditures – leggiamo nel rapporto - sono vere e proprie termiti che possono lentamente logorare la struttura dei sistemi tributari. Se non si interviene con misure adeguate, le termiti indeboliscono il funzionamento di qualsiasi sistema tributario, lasciando come opzione ai vari governi solo quella di aggiungere ai regimi promossi dal governo precedente, altri regimi di favore per le varie constituencies. Le spese fiscali creano un’elevata dipendenza da cui è complicato liberarsi. Serve un’azione seria e programmata per restituire trasparenza, semplicità ed efficacia ai sistemi fiscali”. Insomma, serve coraggio, senza pensare solo alle elezioni."
        },
        {
            "Title": "Vanessa Ferrari annuncia l’addio alla ginnastica: “È arrivato il momento di dire basta”",
            "Source": "Repubblica",
            "Date": "2024-10-09",
            "Link": "https://www.repubblica.it/sport/vari/2024/10/09/news/vanessa_ferrari_annuncia_addio_ginnastica-423545005/",
            "Content": "Ora è ufficiale: Vanessa Ferrari lascia la ginnastica artistica. A confermare le indiscrezioni degli ultimi mesi è stata la 33enne grande campionessa di Orzinuovi al quotidiano Bresciaoggi. “Sto annunciando il ritiro ora – ha dichiarato – l’avevo già deciso prima di Parigi: questa Olimpiade sarebbe stata l’ultimo atto della mia vicenda agonistica. Desideravo fosse il finale della mia carriera. Mi spiace non sia stato così. Ma è arrivato il momento di dire basta e, credetemi, sono serena. Fisicamente gli infortuni si stanno facendo sentire”. L’ultimo infortunio prima di Parigi L’ultimo crac il 27 giugno, prima delle Olimpiadi di Parigi, una lesione al polpaccio durante uno degli allenamenti in palestra. Visualizza questo post su Instagram Un post condiviso da Vanessa Ferrari (@ferrarivany) “Anche se nella mia carriera ho avuto molti infortuni, non ci si abitua mai e la batosta è sempre forte, soprattutto dopo tre anni di allenamento e a un mese dall'obiettivo finale” scrisse allora sui social. Vanessa Ferrari è stata la prima azzurra oro mondiale nel concorso generale (Aarhus 2006) e la prima a salire sul podio olimpico in una gara individuale, a Tokyo 2021 nel corpo libero. Undici le sue medaglie (tra cui quattro ori) ai Campionati europei tra il 2006 e il 2021. Casella: “La più grande di sempre” \"Sapevamo un pò tutti, dopo l'infortunio che le ha impedito di gareggiare a Parigi, che si sarebbe ritirata. Era inevitabile, abbiamo aspettato che lei la ufficializzasse come è giusto che sia. Di sicuro resterà nel nostro mondo, ci sono dei progetti per farle iniziare una carriera da allenatrice, anche perché sarebbe un peccato sprecare le conoscenza di Vanessa. In passato ha fatto una piccola esperienza e le è piaciuta, se sono rose fioriranno\". Così Enrico Casella, direttore tecnico della nazionale di ginnastica artistica femminile e allenatore storico di Vanessa Ferrari. \"Smette la più grande ginnasta italiana di tutti i tempi, senza ombra di dubbio -sottolinea Casella -. Senza gli infortuni avrebbe sicuramente vinto molto di più ma da ogni problema fisico è sempre tornata con una forza e una determinazione straordinarie. I ricordi più belli con lei? Tra tanti ne scelgo due: il primo il titolo iridato nell'All-around del 2006 a neanche 16 anni e il secondo l'argento olimpico di Tokyo\". Fratello di Vanessa Ferrari rugbista nella nazionale bulgara Michele Ferrari, rugbista del Rovato (Serie B), classe 1993, gemello di Ivan e fratello di Vanessa, ha debuttato nella rappresentativa bulgara (paese di origine della madre) della palla ovale disputando una gara di Conference ad Ankara, in Turchia."
        },
        {
            "Title": "Tajani attacca la Bce: “È ora che Lagarde riduca di più i tassi. Serve più coraggio”",
            "Source": "Repubblica",
            "Date": "2024-10-09",
            "Link": "https://www.repubblica.it/politica/2024/10/09/news/tajani_attacca_lagarde_bce_tassi-423544056/",
            "Content": "Un messaggio più diretto di così, da San Paolo a Francoforte, non poteva mandarlo. Il ministro degli Esteri e vicepremier Antonio Tajani ha deciso di passare all’attacco nei confronti della governatrice della Bce, Christine Lagarde. \"C'è un problema che riguarda i tassi. Noi paghiamo più per interessi sul debito pubblico rispetto a quanto spendiamo per la sanità. È giunta l'ora che finalmente la signora Lagarde abbassi in maniera più sostanziosa i tassi\". Tajani ha parlato ad un evento a San Paolo, nel corso della sua missione in America Latina. Il governatore della Banca di Francia Francois Villeroy: “Probabile taglio dei tassi a ottobre. I governi stiano fuori dalle fusioni bancarie” dalla nostra corrispondente Anais Ginori, dalla nostra corrispondente Tonia Mastrobuoni 07 Ottobre 2024 Manovra, Bankitalia gela il governo: “Il Pil si ferma allo 0,8% nel 2024”. No dell’Anci a nuovi tagli: “Insopportabili per molti Comuni” a cura della redazione Economia 07 Ottobre 2024 \"Serve più coraggio - ha proseguito Tajani -. lei si arrabbia e dice che è indipendente. La Banca centrale è indipendente, ma io sono libero di esprimere le mie idee e dire quello che penso: se si vuol crescere, in questa fase bisogna diminuire il costo del denaro\". Tajani: “Lavorare per ridurre la pressione fiscale” \"Dobbiamo continuare a lavorare per ridurre la pressione fiscale, perché l'unica ricetta per la crescita è quella di ridurre le tasse\". Lo ha affermato il vicepremiere ministro degli Esteri, Antonio Tajani, ad un evento a San Paolo con una vasta rappresentanza di manager e imprese."
        },
        {
            "Title": "Cecilia Zandalasini in finale nel campionato Wnba con le Lynx. Sfida alle New York Liberty",
            "Source": "Repubblica",
            "Date": "2024-10-09",
            "Link": "https://www.repubblica.it/sport/basket/2024/10/09/news/cecilia_zandalasini_finale_campionato_wnba_lynx-423545038/",
            "Content": "Ci sarà un pezzo d’Italia nelle WNBA Finals. Le Minnesota Lynx, dell’azzurra Cecilia Zandalasini hanno sconfitto per 3-2 nella serie di semifinale le Connecticut Sun, e così hanno raggiunto le New York Liberty. Zandalasini, ex Virtus Bologna, che nel 2017 con le Lynx vinse il titolo, diventando la seconda italiana di sempre, ha avuto un ruolo di supporto nel roster: ha giocato con una media di 4,6 punti, 1,2 rimbalzi e 1,1 assist a gara, con il 45,3% dal campo, il 44,3% da tre e il 62,1% in lunetta. Questo il calendario delle partite di finale, al meglio delle 5: gara-1 e gara-2 a Brooklyn rispettivamente nella notte italiana tra il 10 e l’11 alle 2:00 e domenica 13 alle 21:00 (in virtù della trasmissione negli States da parte della nazionale ABC). Ci si sposta poi a Minneapolis per gara-3 e gara-4, nelle notti italiane tra mercoledì 16 e giovedì 17 e tra venerdì 18 e sabato 19, sempre alle 2:00. Stesso orario per gara-5 ancora al Barclays Center di Brooklyn nella notte tra domenica 20 e lunedì 21."
        },
        {
            "Title": "Nomine Rai, la maggioranza non va in Vigilanza e salta la plenaria. Pd: \"Fatto grave\"",
            "Source": "Repubblica",
            "Date": "2024-10-09",
            "Link": "https://www.repubblica.it/politica/2024/10/09/news/rai_nomine_vigilanza_maggioranza_plenaria-423544242/",
            "Content": "La maggioranza non si è presentata nella riunione plenaria della Commissione di Vigilanza Rai, convocata per decidere la data della votazione sulla presidenza di viale Mazzini, facendo così mancare il numero legale. La seduta è quindi stata annullata. \"È un fatto molto grave. Non è mai successo in precedenza di non procedere ad un atto dovuto\". Lo afferma il capogruppo Pd in Commissione, Stefano Graziano. \"C'è la volontà di bloccare la Vigilanza Rai - prosegue -. Lo avevamo detto, e siamo stati facili profeti, che bisognava prima procedere alla riforma della legge e poi alla nomina del cda\". Ieri, nel giorno della fumata nera in Parlamento per l’elezione di un giudice costituzionale, il presidente M5S Giuseppe Conte aveva ribadito il no alla presidenza di Simona Agnes, rinsaldando l’asse con le opposizioni. La presidente della Bicamerale Barbara Floridia ha convocato un ufficio di presidenza in serata per fissare una nuova riunione della commissione."
        },
        {
            "Title": "Dal piatto di Tuanzebe alla bottiglietta di Canizares: gli infortuni più assurdi nella storia del calcio",
            "Source": "Repubblica",
            "Date": "2024-10-09",
            "Link": "https://www.repubblica.it/sport/calcio/2024/10/09/news/tuanzebe_piatto_canizares_infortuni_piu_assurdi_storia_calcio-423544390/",
            "Content": "Si sta attenti ai minimi dettagli per cercare di prevenire qualsiasi infortunio muscolare poi può succedere anche di finire sotto ai ferri per un banale incidente domestico. È quanto accaduto all’ex difensore del Napoli Axel Tuanzebe, oggi all’Ipswich, che incredibilmente si è tagliato gravemente un dito mentre stava lavando i piatti in casa: un bicchiere si è rotto all’improvviso e i frammenti gli hanno reciso il pollice, rischiando di causargli un'amputazione. Il peggio è stato evitato soltanto grazie al tempestivo soccorso di medici e infermieri, prontamente allertati dallo stesso giocatore. Sottoposto a intervento chirurgico, dovrà star fuori per qualche settimana. [[(FckEditorEmbeddedHtmlLayoutElement) Article Embed - IT8kAvHGy4cFeAI]] Un'incidente simile a quello che si procurò Darren Bent Quello di Tuanzebe è solo l’ultimo di una lunghissima serie di infortuni incredibili avvenuti ai calciatori. L’incidente occorso al congolese ricorda quello che subì Darren Bent, ex attaccante di Tottenham e Aston Villa, che si lacerò un tendine della mano affettando delle cipolle e dovette star fuori per ben due mesi. Dentro casa in tanti hanno combinato guai. Un altro ex attaccante dei Villans, Darius Vassell, andò in ospedale per aver ingenuamente cercato di curarsi un’unghia nera da schiacciamento con un trapano… Non usò un trapano ma si fece male la ceretta l’attaccante del Real Madrid Marcos Asensio che, a causa di un pelo infettato, ebbe tali fastidi a una gamba che fu addirittura costretto a saltare una partita di Champions contro l’Apoel Nicosia. I clamorosi infortuni casalinghi di Tevez, Hernandez, James e Ferdinand Andò peggio all’ex attaccante della Juve Carlos Tevez che, ai tempi del Manchester City, scivolò in bagno e diede un forte calcio al lavandino, procurandosi un serio infortunio alla caviglia. Famosa fu pure la caduta sul pavimento della propria abitazione di Onel Hernandez, primo cubano di sempre a giocare in Premier League: scivolò in casa, si fece male a un ginocchio e fu costretto a fermarsi per tre mesi. Molto più stupido fu l’infortunio a cui andò incontro l’ex portiere del Liverpool David James, passato alla storia come 'Calamity James' per i tanti errori: nel tentativo di recuperare un telecomando mentre era comodamente seduto sul divano, cadde e rimediò un brutto colpo alla schiena. Stessa sorte toccò a Rio Ferdinand, storico centrale del Manchester United, che si fece male mentre stava guardando la tv sul divano con le gambe stese sul tavolino: si alzò di scatto e si lesionò addirittura i tendini del ginocchio. I ko nel giardino di casa di Batty, Paquetá e Frey Anche nel giardino di casa i calciatori sono incappati in infortuni clamorosi. L’ex bandiera del Leeds David Batty fu vittima di un fallo che mai si sarebbe aspettato: il figlioletto lo investì da dietro con il triciclo e gli ruppe il tendine d'Achille. L’ex milanista Lucas Paquetá ai tempi del Lione mentre stava armeggiando un aquilone si ruppe il dito di una mano. Un’altra vecchia conoscenza del calcio italiano, Sebastian Frey, si procurò diverse ferite nel 2001 tuffandosi in una piscina semivuota durante un weekend nella sua casa vacanza in Costa Azzurra. Un tuffo mal riuscito costò caro anche a Gonzalo Higuain. Appena arrivato al Napoli, nell’estate 2013, si lanciò da una barca per farsi un bagno durante un giro di Capri e strusciò il mento sugli scogli rimediando una bella ferita e otto punti di sutura. Le clamorose disattenzioni di Banega e Raphinha Clamoroso anche quanto accade all’ex interista Ever Banega: mentre faceva benzina alla sua auto, ai tempi del Valencia, si dimenticò di mettere il freno a mano e venne travolto dal suo stesso mezzo, rompendosi tibia e caviglia. Risultato? Dovette saltare mezza stagione. Tra gli incidenti più sciocchi va ricordato quello del brasiliano Raphinha del Barcellona che, dopo essere stato richiamato in panchina da Xavi durante una partita, per rabbia rifilò un calcione al frigorifero per le bevande della squadra e si fece male al ginocchio. Le incredibili disavventure dei milanisti Dida, Rami e Mexes In panchina, durante una sfida al Tardini con il Parma, si fece male in maniera assurda anche un altro brasiliano, l'ex n. 1 del Milan Dida. Richiamato al volo da Ancelotti per subentrare a Kalac, venne colto da un tremendo colpo della strega e venne riportato negli spogliatoi in barella. A un altro ex milanista, il francese Adil Rami, capitò un infortunio curioso: dopo aver ballato con troppa intensità, e probabilmente con scarpe non idonee, il 'Gangnam Style' a un evento di beneficienza si procurò delle fastidiose vesciche ai piedi e dovette star fuori per tre partite. Ai tempi del Milan, nel 2013, fece peggio un altro difensore francese, Philippe Mexes che rimase fuori quasi una settimana per un'infiammazione all'occhio sinistro procuratasi durante una seduta di lampada solare. Davvero sfortunato fu anche l’incidente che accadde nel 2008 all’ex fuoriclasse dell’Ajax Jari Litmanen: fu colpito all’occhio da un tappo della bottiglietta di Coca Cola aperta dal direttore sportivo e fu costretto a saltare l’inizio della stagione. Gli storici ko prima dei Mondiali 2002 di Emerson e Canizares L’infortunio più strano e storicamente più eclatante che si ricordi però è quello che accadde al brasiliano Emerson alla vigilia del Mondiale del 2002 in Corea e Giappone: si fece male alla spalla per divertirsi a fare il portiere in allenamento e si privò della possibilità di laurearsi campione del mondo. Curiosamente identica sorte, in quegli stessi giorni, toccò al portiere spagnolo Santiago Canizares che avrebbe dovuto essere il titolare alla rassegna iridata delle Furie Rosse. Provò a bloccare con un piede una bottiglietta in vetro di dopobarba che gli era scivolata dalle mani e si lesionò il tendine dell’alluce. Il cane che mise fine alla carriera di Brodie nel 1970 La storia del calcio, poi, racconta anche di episodio incredibile che costò, di fatto, la carriera a 33 anni al portiere Chic Brodie. Durante la sfida nel 1970 tra Colchester e Brentford, un cagnolino invase il campo e iniziò a correre dietro al pallone fin quando non si schiantò contro la gamba di Brodie che riportò una lesione ai legamenti del ginocchio. L'estremo difensore scozzese tentò di rientrare dopo qualche mese ma dopo 5 partite capì di dover appendere gli scarpini al chiodo."
        },
        {
            "Title": "Italia-Israele, comune Udine concede il patrocinio",
            "Source": "Repubblica",
            "Date": "2024-10-09",
            "Link": "https://www.repubblica.it/sport/calcio/nazionale/2024/10/09/news/italia_israele_comune_udine_concede_patrocinio-423544973/",
            "Content": "Il Comune di Udine ha concesso il patrocinio per la partita Italia-Israele, la sfida di Nations League in programma nel capoluogo friulano il prossimo 14 ottobre. La decisione è stata comunicata oggi dal sindaco Alberto Felice De Toni che in precedenza invece non aveva concesso il patrocinio per mantenere una posizione equidistante. \"In questi mesi abbiamo lavorato a fondo per costruire un'occasione di dialogo e di pace associata alla partita e finalmente possiamo annunciare di esserci riusciti grazie alla collaborazione con Rondine Cittadella dello Sport, Federcalcio e Ministero dello sport\", ha spiegato il sindaco. De Toni: “Fatto un passo avanti” E ancora: \"La decisione è legata al nuovo piano di dialogo e di costruzione della pace che siamo riusciti ad associare a quello sportivo della partita di calcio che Udine ospiterà lunedì prossimo - ha spiegato De Toni - Un nuovo piano unitario, potenzialmente generativo, rispetto a quello sportivo, potenzialmente divisivo se strumentalizzato. Abbiamo voluto fare un passo avanti\". Il sindaco ha ricordato che quando in luglio non ha concesso il patrocinio, \"avevo sostenuto come la politica non potesse ignorare gli sviluppi della guerra in Medio Oriente. Lo credevo allora e lo credo oggi che siamo spettatori di un'escalation di violenze e atti di guerra, con nuovi paesi coinvolti in uno scenario ancor più preoccupante e sempre più privo di soluzioni\". L’incontro di pace All'epoca aveva legato il patrocinio a tre circostanze: cessate il fuoco, devoluzione dell'incasso della partita in favore delle vittime della guerra, creazione di un momento di pace da sfondo alla partita. Lontane le prime due condizioni, si realizzerà la terza: \"Nell'immediato futuro a Rondine, in Toscana, si terrà un incontro istituzionale di pace organizzato dall'associazione Rondine - Cittadella della pace, che vedrà coinvolti il Comune di Udine, la Federazione Italiana Gioco Calcio, il Ministero dello Sport e tutti gli attori che vorranno aderire\". Ha già accettato l'Arcivescovo di Udine Mons. Riccardo Lamba."
        },
        {
            "Title": "Dairy Expo Tech: dal 5 al 6 dicembre al Piacenza Expo",
            "Source": "Repubblica",
            "Date": "2024-10-09",
            "Link": "https://www.repubblica.it/economia/rapporti/osserva-italia/le-storie/2024/10/08/news/dairy_expo_tech_dal_5_al_6_dicembre_al_piacenza_expo-423543566/",
            "Content": "Dal 5 al 6 dicembre presso il Piacenza Expo andrà in scena il Dairy Expo Tech, la mostra convegno dedicata alle macchine e alle attrezzature per la produzione del latte e di tutti i prodotti caseari. L’evento organizzato da Senaf è il punto di riferimento per un settore che rappresenta la prima filiera agroalimentare italiana con un fatturato che supera i 19 miliardi di euro, un indotto che occupa più di 100mila lavoratori e un export in crescita del 12,9% in termini di volumi rispetto al 2023. “Dairy Expo Tech rappresenta un’opportunità unica per il comparto lattiero-caseario. In un momento di grandi cambiamenti e sfide, questa mostra convegno è un importante punto di riferimento per l’innovazione e lo sviluppo del settore - spiega Emilio Bianchi, direttore generale di Dairy Expo Tech - La nostra missione è quella di promuovere il dialogo tra tutti gli attori della filiera, facilitando l’incontro tra domanda e offerta. Con un programma ricco di conferenze e tavole rotonde, ci proponiamo di fornire spunti concreti e strumenti pratici per affrontare le sfide attuali e future, sempre nel segno della sostenibilità e dell’efficienza produttiva. Invitiamo tutti gli operatori del settore a partecipare e a contribuire a costruire un futuro più forte e competitivo per il nostro comparto”. Il primo giorno dell’evento si terrà il Dairy Summit, un convegno alla sua sesta edizione, focalizzato sulle politiche agricole ed economiche della filiera del latte, dal titolo “La nuova vita del Latte - tra nuovi trend di consumo, innovazioni di prodotto e ecosistema Dop Igp”. Dopo la presentazione dell’analisi dello stato dell’arte del settore lattiero caseario, con l’individuazione delle tendenze emergenti, si alterneranno alcuni interventi e tavole rotonde mirate a fornire a tutti i partecipanti alcuni strumenti per comprendere tematiche complesse. Tra queste vi sono la recente riforma del regolamento sui piani strategici della Pac, approvata dal Parlamento Ue nel maggio scorso e le linee guida d’adozione del Nutri-score, il sistema di etichettatura europeo per i prodotti alimentari. Ampio spazio verrà dato anche al confronto sul tema sicurezza, nutrizione e sostenibilità, con un approfondimento dedicato alle differenze tra latte e “prodotti sintetici”. Il secondo giorno sarà invece la volta del Dairy tech summit, che si concentrerà sulle direttrici che giocheranno maggiormente un ruolo cruciale nella formazione dell’industria del futuro del lattiero-caseario quali la digitalizzazione, l’automazione e la sostenibilità. Sul palco si alterneranno accademici ed esperti del settore per discutere come la digitalizzazione e l’automazione del settore siano fondamentali per ottimizzare i processi produttivi e rendere la filiera sempre più competitiva e in grado di rispondere alla crescente domanda internazionale di prodotti caseari. “Tra i protagonisti della mostra convegno vi saranno anche diverse aziende del territorio italiano che attraverso le loro innovazioni e best practice stanno giocando un ruolo chiave nella filiera - si legge nel comunicato di Dairy Expo Tech - In particolare, nella giornata del 6 dicembre, Tetra Pak, azienda leader a livello mondiale nella lavorazione degli alimenti e nelle soluzioni di confezionamento, porterà la propria esperienza illustrando alcuni casi concreti di progetti di automazione e digitalizzazione realizzati per il settore lattiero caseario. Un altro degli attori che parteciperà alla mostra convegno è Dalmine Logistic Solutions, azienda piacentina specializzata nella produzione e distribuzione di scaffalature e scale industriali zincate”."
        },
        {
            "Title": "Pavia, arrestato l’esperto delle “truffe dell’amore”. Era evaso dal carcere un anno fa",
            "Source": "Repubblica",
            "Date": "2024-10-09",
            "Link": "https://www.repubblica.it/cronaca/2024/10/09/news/pavia_arrestato_truffe_amore_evaso_carcere-423545362/",
            "Content": "Evaso dal carcere di Firenze oltre un anno fa, è stato rintracciato e arrestato nel Pavese un 60enne esperto di 'romance scam' o 'truffa dell'amore’. Sui siti di incontri l'uomo conosceva le sue vittime, le seduceva, conquistandone la fiducia, per poi chiedere loro denaro o altri favori. Una tecnica ormai affinata, con cui il sessantenne, dopo l'evasione nel luglio 2023, è riuscito anche a trovare una casa in cui vivere nel Pavese. L’evasione dal carcere del 2023 Il truffatore seriale è stato però rintracciato dalla polizia, grazie a una segnalazione arrivata dalla sezione operativa sicurezza cibernetica di Avellino. Mercoledì pomeriggio, dopo un appostamento, l’uomo è stato arrestato per evasione dagli agenti della squadra mobile e della sezione operativa sicurezza cibernetica di Pavia. Dagli accertamenti è emerso che l'uomo era anche destinatario di un ordine di carcerazione emesso dal tribunale di Livorno, che lo aveva condannato a oltre due anni di reclusione. La questura: “Verificate l’affidabilità degli interlocutori delle app di incontri” Al termine delle formalità di rito, il sessantenne è stato portato nel carcere di Vigevano, in attesa della convalida dell'arresto per evasione. Lo fa sapere una nota della questura di Pavia, che raccomanda agli \"utenti delle app di incontri di verificare con cautela la affidabilità dei propri interlocutori\"."
        },
        {
            "Title": "Uccise la sorella Alice, per il killer Alberto Scagni definitiva la condanna di 24 anni e 6 mesi",
            "Source": "Repubblica",
            "Date": "2024-10-09",
            "Link": "https://genova.repubblica.it/cronaca/2024/10/09/news/alice_alberto_scagni_delitto_condanna_cassazione_corte_europea-423544540/",
            "Content": "La condanna, ormai, è definitiva: anche per la Corte di Cassazione Alberto Scagni ha premeditato il delitto della sorella Alice. E dunque deve scontare 24 anni e 6 mesi per il delitto del primo maggio 2022. E’ il capitolo finale nel procedimento principale su questa tragedia familiare, ma non dell’intera vicenda. Nel filone secondario, quello partito dalla denuncia dei genitori di vittima e assassino sui presunti allarmi inascoltati sulla pericolosità dell’assassino da parte di 112 e centro di salute mentale, dopo le archiviazioni a Genova nei prossimi mesi si pronuncerà la Corte Europea, che ha dichiarato il ricorso ammissibile. genova processo alberto scagni Per quanto riguarda questo procedimento, invece, il percorso giudiziario è stato netto: la stessa pena in primo grado e in appello, ora confermata dai giudici romani. Non è scattato l’ergastolo perché i giudici hanno sempre preso in considerazione la perizia terza che ha descritto Scagni come semi-infermo di mente. Cosa è successo il primo maggio 2022 Bisogna allora tornare alle motivazioni della sentenza di primo grado, davanti alla Corte di Assise, per comprendere come secondo la giustizia italiana sono andati i fatti: per i giudici Alberto Scagni dopo aver detto al padre Graziano «poco dopo le 13 che se non avesse trovato i soldi sul proprio conto corrente Alice e il marito avrebbero fatto una brutta fine ... ha controllato via internet alle 13.35 se la somma gli fosse stata accreditata». A quel punto, «constatato che ciò non s'era verificato, la ferita narcisistica che ne è scaturita dev'essere apparsa a Scagni così insopportabile da poter essere lenita soltanto con la plateale dimostrazione di essere un uomo \"di conseguenza\", un uomo coerente con la grandiosità del suo ego e che si dimostri capace, perciò, di portare a compimento le minacce che proferisce». Quindi per il killer sarebbe stato «indispensabile \"dare una lezione\" ai genitori dimostrando loro, una volta per tutte, \"chi\" fosse realmente loro figlio e come fosse capace di portare a compimento i suoi propositi. Che poi si sia trattato dell'omicidio della sorella, e non di un'impresa lavorativa o di altro genere, poco dev'essere interessato allo smisurato ego di Scagni, fiaccato da anni di frustrazione in ogni settore della vita sociale e, più di recente, messo spalle al muro da una carenza di mezzi economici che deve avere vissuto come realmente intollerabile, benché abbia contribuito non poco a realizzarla dissipando la pur consistente somma di denaro che gli era stata poco prima accreditata dai genitori: l'importante, ai suoi occhi, dev'essere stato reagire a quella situazione di assoluto impasse in cui la vita l'aveva confinato, realizzando un'azione \"grandiosa\" che valesse a recuperare la stima di sé che stava irreparabilmente perdendo e che, nel contempo, \"punisse\" i genitori per non essersi piegati ancora una volta al suo volere». I genitori: “Vogliamo sapere dove e come abbiamo sbagliato” Antonella Zarri e Graziano Scagni hanno sempre chiesto che agli accertamenti, oltre che su Alberto, venissero compiuti su 112 e Centro di Salute mentale. Dunque ora confidano nella giustizia europea: «Vogliamo sapere dove e come abbiamo sbagliato, cosa dovevamo fare di più, oltre a far fermare Alberto folle dal Csm, oltre a chiedere aiuto di ultima istanza al 112». Il pestaggio in carcere Quei 24 anni e 6 mesi Scagni ha iniziato a scontarli subito dopo il delitto: adesso è recluso nel carcere di Torino, dove era stato trasferito dopo un violento pestaggio subito nell’istituto penitenziario di Sanremo (era già successo a Genova) e il lungo ricovero in ospedale, con diversi giorni in rianimazione e in coma farmacologico."
        },
        {
            "Title": "Manovra, Giorgetti ammette: “La crescita del Pil dell’1% nel 2024 è difficile”. Valori catastali più alti per chi ha usato i bonus",
            "Source": "Repubblica",
            "Date": "2024-10-09",
            "Link": "https://www.repubblica.it/economia/2024/10/08/news/manovra_giorgetti_pil_bilancio-423543564/",
            "Content": "Il ministro dell’Economia lo riconosce davanti a deputati e senatori: centrare una crescita del Pil dell’1% entro il 2024 “è più difficile per la revisione dell’Istat”. Giancarlo Giorgetti lo spiega nel corso della sua audizione davanti alle commissioni Bilancio di Camera e Senato, riunite per la discussione del Piano strutturale di bilancio. I tagli lineari di Giorgetti: 3 miliardi a Comuni e ministeri. Ma i sindaci insorgono di Giuseppe Colombo 08 Ottobre 2024 \"La recente revisione delle stime trimestrali annuali da parte dell'Istat, pur elevando di molto il livello del Pil sia in termini nominali che reali, hanno comportato una correzione meccanica al ribasso della crescita acquisita per il 2024 che rende più difficile – osserva il ministro – il conseguimento di una variazione annuale del Pil reale dell'1% per l'anno in corso\". Per il titolare dell’Economia, in ogni caso, \"i nuovi dati trimestrali, pur avendo un probabile impatto sulla lettura finale del 2024, non suscitano preoccupazioni per gli anni seguenti\". Manovra, Bankitalia gela il governo: “Il Pil si ferma allo 0,8% nel 2024”. No dell’Anci a nuovi tagli: “Insopportabili per molti Comuni” a cura della redazione Economia 07 Ottobre 2024 Secondo Giorgetti, \"il percorso di aggiustamento dei conti pubblici configurato nel Psb, con la riduzione del rapporto deficit/Pil sotto il 3% nel 2026, consentirà l'uscita dell'Italia dalla procedura per deficit eccessivo dal 2027\". Intanto, il Piano strutturale di bilancio arriva mercoledì 9 ottobre nelle aule di Camera e Senato in vista della prossima manovra. Secondo quanto si apprende da fonti parlamentari, la maggioranza presenterà una risoluzione comune mentre l'opposizione sarà in ordine sparso e ogni gruppo (Pd, M5s, Avs, Italia viva) presenterà la propria. L'esame comincerà alle 9 alla Camera, dalle 10 al Senato. A Montecitorio in rappresentanza del governo sono previsti la sottosegretaria all'Economia, Sandra Savino, e lo stesso Giorgetti; a Palazzo Madama il sottosegretario Federico Freni. Dovrebbero intervenire per le repliche alla discussione e dando i pareri sulle risoluzioni, che poi saranno messe ai voti. Manovra, un Piano senza numeri: il governo scommette sul ritocco del Pil. E spuntano gli sgravi per i calciatori di Giuseppe Colomboe Valentina Conte 17 Settembre 2024 Le riforme previste tra le azioni di riforma previste Psb per \"rendere il sistema fiscale più efficiente\", c'è anche \"l'aggiornamento degli archivi catastali che dovrà includere le proprietà ad oggi non censite e valori catastali rivisti per quegli immobili che hanno conseguito un miglioramento strutturale, a seguito di interventi di riqualificazione finanziati in tutto o in parte da fondi pubblici\". Le accise \"Abbiamo scritto che ci sarà un allineamento, probabilmente ci sarà una riduzione della benzina e un innalzamento del gasolio, cercando di evitare contraccolpi per le categorie che utilizzano il gasolio per scopi professionali. È un obbligo che dobbiamo calare nella realtà\", dice Giorgetti, e il governo lo farà \"con gradualità\". Secondo il ministro dell'Economia, l'allineamento delle accise rientra nella riduzione dei sussidi ambientalmente dannosi, come previsto in Europa."
        },
        {
            "Title": "Bus fuoristrada a Verona, autista indagato per omicidio stradale",
            "Source": "Repubblica",
            "Date": "2024-10-09",
            "Link": "https://www.repubblica.it/cronaca/2024/10/09/news/bus_fuoristrada_a_verona_autista_indagato_per_omicidio_stradale-423544307/",
            "Content": "E' indagato con l'ipotesi di reato di omicidio stradale l'autista dell'autobus di linea dell'Atv uscito di strada la mattina di Ferragosto a Verona, causando la morte di una passeggera, Lacramioara Radulescu, cittadina romena di 48 anni. La decisione della Procura di Verona, riportano i quotidiani locali, è arrivata all'indomani dell'autopsia sul corpo della vittima, con il conseguente nulla osta ai funerali. Gli esami tossicologici sull'autista avevano dato esito negativo, e il mezzo che guidava era nuovo, circostanza che escluderebbe l'ipotesi di un guasto all'origine dell'incidente. Sul bus erano a bordo altri 10 passeggeri, di cui cinque rimasti feriti e ricoverati all'ospedale di Borgo Trento; anche l'autista è stato ricoverato in ospedale per 30 giorni."
        },
        {
            "Title": "Klopp diventa consigliere strategico dell’universo Red Bull. Ma con una clausola",
            "Source": "Repubblica",
            "Date": "2024-10-09",
            "Link": "https://www.repubblica.it/sport/calcio/esteri/2024/10/09/news/klopp_consigliere_strategico_red_bull_clausola-423544571/",
            "Content": "L'ex allenatore del Liverpool Jürgen Klopp è stato nominato responsabile del calcio globale alla Red Bull. Lo ha annunciato il colosso austriaco delle bevande energetiche in un post su X. \"Voglio sviluppare, migliorare e supportare l'incredibile talento calcistico che abbiamo\". “…this could not excite me more.” Jürgen Klopp The feeling is mutual #GivesYouWiiings pic.twitter.com/Uxb5evphgg— Red Bull (@redbull) October 9, 2024 Klopp sarà responsabile della rete internazionale di tutte le squadre di calcio del gruppo Red Bull: Lipsia, Salisburgo, Leeds United, New York Red Bulls, Red Bull Bragantino in Brasile e Omiya Ardija in Giappone. Nel suo nuovo lavoro, Klopp lavorerà con i dirigenti del club per sviluppare ulteriormente la filosofia di gioco ed espandere la rete di scouting, oltre ad aiutare a selezionare allenatori e talenti. La clausola Nel comunicato viene precisato che \"Klopp non interferirà negli affari quotidiani dei club, ma assumerà piuttosto una posizione strategica di livello superiore\". \"Non potrei essere più entusiasta - ha commentato Klopp -. Vedo il mio ruolo principalmente come un mentore per gli allenatori e i dirigenti dei club Red Bull'. Un ruolo strategico nel gruppo austriaco che il tecnico tedesco dovrebbe cominciare a ricoprire da gennaio 2025. Klopp avrebbe firmato un contratto a lungo termine, con la possibilità di rescindere il contratto in caso di chiamata come ct della Nazionale tedesca."
        },
        {
            "Title": "Mario Joseph Gabelli, chi è il miliardario che vuole comprare il Monza",
            "Source": "Repubblica",
            "Date": "2024-10-09",
            "Link": "https://www.repubblica.it/sport/calcio/serie-a/monza/2024/10/09/news/monza_mario_joseph_gabelli_chi_e-423544745/",
            "Content": "MILANO - Il Monza, di proprietà di Fininvest, piace al fondo americano Gamco Investors. La cassaforte della famiglia Berlusconi da tempo sta cercando di aprire il capitale del club a nuovi investitori, e finora le principali dimostrazioni di interesse sono arrivate dagli Stati Uniti. Dopo che le trattative con Orienta Capital Partners si sono interrotte nella scorsa primavera, ora sono in corso colloqui per una possibile cessione di quote a Gabelli Asset Management Company. L’uomo forte del fondo americano è Mario Joseph Gabelli, fondatore e amministratore, nato a New York il 19 giugno 1942. L’ottantaduenne, di origini italiane, ha sempre avuto la passione per il calcio. E nell’ultimo decennio, secondo il ranking della rivista Forbes, il suo patrimonio personale è sempre stato superiore a 1,5 miliardi di dollari. Le origini emiliane e la fondazione di Gamco Gabelli è figlio di immigrati provenienti da Solignano, comune di 1.700 abitanti sull’Appennino in provincia di Parma. Ha studiato economia alla Fordham University di New York, laureandosi con il massimo dei voti nel 1965 e ha conseguito un MBA alla Columbia University. La fondazione della società da cui è poi nata GAMCO Investors (Gabelli Asset Management Company). Negli anni '80, GAMCO gestiva già un portafoglio clienti di oltre 350 milioni di dollari. Oggi Gabelli è presidente e amministratore delegato della società, e possiede il 50 per cento delle azioni. Tra i suoi investitori figura anche Bill Gates. Negli anni '90, Gabelli ha fatto parte del consiglio di amministrazione della Borsa di New York. La famiglia e le attività filantropiche Gabelli è sposato e ha quattro figli. Oggi vive a Rye, nello stato di New York. Suo figlio Marc lavora nell'azienda di famiglia e gestisce il Gabelli Global Opportunity Fund. Gabelli è conosciuto anche per la sua generosità. Nel 1992 ha donato 3,5 milioni di dollari alla Roger Williams University, che ha intitolato a lui la sua School of Business. Nel 2010 ha donato 25 milioni alla Fordham University e tre al Boston College, entrando nel consiglio di amministrazione. Fra i riconoscimenti e i premi che gli sono stati dati in carriera, e premi?Nel corso della sua carriera, anche il titolo di Fund Manager of the Year dalla rivista Morningstar nel 1997 e, nel 2011, la nomina come Money Manager of the Year ai U.S. Investment Management Awards."
        },
        {
            "Title": "Deutsche Bank valuta Commerz: Morgan Stanley le fa da advisor",
            "Source": "Repubblica",
            "Date": "2024-10-09",
            "Link": "https://www.repubblica.it/economia/2024/10/09/news/deutsche_bank_morgan_stanley_advisor_dossier_commerzbank-423543916/",
            "Content": "MILANO — Anche Deutsche Bank, secondo fonti finanziarie, valuterebbe di arruolare un advisor del peso di Morgan Stanley, per avere consigli e strategie sul dossier Commerzbank. La banca che dall’estate è nel mirino di Unicredit, e che nel tentativo di restare autonoma - o almeno vender più cara la pelle - a settembre aveva ingaggiato Ubs e Goldman Sachs come per la difesa. Deutsche Bank ha dato un “no comment” all’indiscrezione. Di recente prima il direttore finanziario poi l’ad Christian Sewing si erano chiamati fuori dalla partita Commerz, perché concentrati sulla crescita interna. E in effetti il colosso tedesco, dopo una stagione sfortunata di acquisizioni in Europa e Usa, ha avviato dal 2019 un vigoroso riassetto, che ha ridotto le attività investment bank e si pone sfidanti obiettivi nel piano al 2025. Commerz, l’ad Bettina Orlopp alza il muro alla fusione con Unicredit: “La nostra banca è a rischio” dalla nostra corrispondente Tonia Mastrobuoni 08 Ottobre 2024 A quel che si apprende, ci sarebbero due buone ragioni per investire nei “consigli” della banca d’affari Usa. Intanto, Deutsche Bank è tra i pochi gruppi rivali di Unicredit in grado di ambire a Commerz, la sorella minore nazionalizzata nel 2008 e di cui lo Stato tedesco, a cui resta un 12%, ha sospeso la privatizzazione dopo che il 4,5% ceduto in asta il 9 settembre era andato tutto a Unicredit, salita così al 9,21%, e poco dopo al 21% tramite derivati swap esercitabili quando la vigilanza Bce approverà la richiesta di salire al 29,9%. Da subito in Germania si sono levate richieste a Deutsche Bank per agire come cavaliere bianco, per integrare Commerz e salvaguardarne la “germanicità”. Già cinque anni fa, tra l’altro, le due maggiori banche tedesche valutarono la fusione, ma l’ipotesi fu accantonata per il prospetto di 10 mila esuberi, troppi per la pasciuta Germania. Per questo Sewing e i suoi hanno tutto l’interesse a gestire in modo formale ogni loro mossa, anche la più statica. E, se oggi stanno fermi, non va escluso che, dal 2026, se la contesa per Commerz andasse per le lunghe, Deutsche Bank completato il rilancio possa permettersi di valutare l’operazione. Il governatore della Banca di Francia Francois Villeroy: “Probabile taglio dei tassi a ottobre. I governi stiano fuori dalle fusioni bancarie” dalla nostra corrispondente Anais Ginori, dalla nostra corrispondente Tonia Mastrobuoni 07 Ottobre 2024 A un mese dal blitz di Unicredit non c’è una trattativa formale: solo una telefonata, giorni fa, tra Orcel nel ruolo di investitore e la neo ad di Commerz, Bettina Orlopp. Ma qualunque negoziato dovrà trovare la quadra su tre ambiti: la governance, la sede e gli esuberi. Nessuno è semplice: anche perché il polo aggregato avrebbe il 55% dei crediti e dei depositi in Germania. A riguardo, ieri Adolfo Urso, ministro del Made in Italy, ha detto: «La sede di Unicredit in Italia certo è importante. Ma non mi voglio intromettere in una fase così delicata in un confronto tra le aziende»."
        },
        {
            "Title": "Anasf: i risultati delle votazioni per il XII Congresso nazionale",
            "Source": "Repubblica",
            "Date": "2024-10-09",
            "Link": "https://www.repubblica.it/economia/rapporti/obiettivo-capitale/2024/10/08/news/anasf_i_risultati_delle_votazioni_per_il_xii_congresso_nazionale-423543679/",
            "Content": "Il Comitato Esecutivo Anasf ha deliberato la convocazione dei 139 delegati al XII Congresso Nazionale ordinario Anasf eletti con il voto del 67,94% degli elettori, pari a 7.293 votanti sui 10.734 aventi diritto. Le votazioni si sono svolte tramite voto digitale tra il 12 settembre e il 2 ottobre 2024. Questa la ripartizione di voti e delegati per ogni lista: Lista 1 - Insieme per crescere = 3.448 voti e 66 delegati Lista 2 - Professione Ruolo Associazione = 1.211 voti e 23 delegati Lista 3 - Tradizione Innovazione = 1.940 voti e 37 delegati Lista 4 - Il tempo della consulenza = 689 voti e 13 delegati Schede bianche = 5 “Oltre due terzi degli elettori hanno partecipato attivamente alla vita associativa esprimendo le proprie preferenze per i 139 delegati che eleggeranno il nuovo Consiglio Nazionale Anasf. Il lavoro svolto con grande orgoglio e responsabilità per accrescere la nostra categoria verrà profuso con altrettanto impegno e determinazione nell’affrontare le sfide del prossimo quadriennio, continuando a rappresentare e ascoltare al meglio tutti i colleghi e le colleghe”, ha dichiarato il presidente dell’Associazione Luigi Conte. Sul sito Anasf è possibile consultare l’elenco nominale degli esiti delle votazioni, lista per lista, in ordine di preferenze ricevute, di maggiore anzianità di iscrizione all’Anasf e, in subordine, di maggiore età anagrafica. Il XII Congresso di Anasf si svolgerà dal 17 al 19 novembre prossimi a Napoli."
        },
        {
            "Title": "Grillo lancia la sfida a Conte: “Riprendiamo le nostre battaglie, riprendiamoci tutto”",
            "Source": "Repubblica",
            "Date": "2024-10-09",
            "Link": "https://www.repubblica.it/politica/2024/10/09/news/beppe_grillo_sfida_giuseppe_conte_m5s_assemblea_costituente-423544821/",
            "Content": "\"Il Movimento 5 Stelle, ricordate? Quello che partiva come un meteorite pronto a spazzare via tutto, a ribaltare i tavoli e a dare una sveglia alla politica come si deve. Un'armata di sognatori, ecologisti col turbo, guerrieri della giustizia sociale e difensori dei cittadini; poi, certo, strada facendo, siamo finiti in quel labirinto magico chiamato governo. Dove, se ti distrai un attimo, ti perdi nei corridoi, inciampi sui tappeti rossi e sbatti la testa contro i candelabri dorati\". Beppe Grillo nel blog, in un lungo post dal titolo: “Riprendiamoci le nostre battaglie!”, lancia la sfida a Giuseppe Conte in vista dell’assemblea costituente. “Caro Beppe, potrei sospenderti i contratti, le tue esternazioni incompatibili con il M5S”. Conte infuriato risponde a Grillo, ecco la lettera 16 Settembre 2024 Grillo prosegue: \"E così le nostre belle battaglie - quelle per l'ambiente, per i cittadini, per un mondo senza privilegi e con più giustizia - sono state ingoiate dal mostro burocratico. La tempesta è diventata un pò nebbia. E nei corridoi dei palazzi, tra le stanze ovattate, le nostre lotte hanno cominciato a perdere i contorni. Sparivano, invisibili, tra i pizzini dei governanti, scomparivano sotto il peso degli accordi sottobanco, fino a finire sui manifesti degli altri partiti, quelli che arrivavano con il sorriso e ci mettevano sopra la loro firma. 'Guarda che belle proposte!', dicevano. E noi lì a pensare: 'Ma non erano nostre?'\". Il fondatore M5S aggiunge: \"Ed io con il mio Blog come baluardo! Un'oasi dove le idee non si disperdono, dove progetti futuristici hanno continuato a galleggiare come astronavi in attesa di atterrare: l'ambiente, l'energia, l'intelligenza artificiale, la mobilità, l'economia circolare, la salute. Cose serie, concrete. Progetti che non erano solo parole. Attraverso queste pagine abbiamo provato a raccontarvi un futuro diverso, un pò più luminoso, un pò più giusto\". \"E allora mi sono detto: perché non rilanciarle? Una per volta, ogni settimana. Vi faremo riscoprire – prosegue Grillo - tutto quello che abbiamo già detto, ma che forse qualcuno non ha compreso abbastanza bene. Ogni progetto è un pezzo di quel futuro che porta un nome: 2050. L'ho voluto inserire lì, sul simbolo del MoVimento, perché voglio che ci ricordiamo di guardare avanti\". Grillo conclude: \"Sono proposte reali, non favole. Sono cose che, con un pò di coraggio, possiamo fare davvero. E non è forse questo il coraggio che ci serve? Riprendere in mano il passato, farlo dialogare con il presente e spingerlo verso il futuro. Ogni passo che faremo insieme, sarà un passo più vicino a un'Italia che forse non avete mai immaginato, ma che è già qui, che aspetta solo di essere costruita. È arrivato il tempo di riprenderci tutto. Le nostre battaglie, i nostri sogni, quel futuro che ci aspetta\"."
        },
        {
            "Title": "Allarme Fmi, il debito mondiale sale al 93% del Pil: “Ritardare la riduzione sarebbe costoso”. Bankitalia: “Ad agosto crescita a 2962 miliardi”",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/15/news/fmi_debito_mondiale-423555734/",
            "Content": "MILANO – I Paesi di tutto il mondo si stanno indebitando sempre di più e per i Paesi più vulnerabili, Italia compresa, posticipare la riduzione del debito potrebbe rivelarsi molto oneroso. È quanto mette in luce il Fondo Monetario Internazionale secondo cui Il debito pubblico globale è \"molto elevato\" e dovrebbe superare quest'anno i 100.000 miliardi di dollari, attestandosi al 93% del Pil, con la prospettiva di avvicinarsi al 100% del Pil entro la fine del decennio.. \"Anche se il debito è atteso stabilizzarsi o calare in due terzi dei paesi, resterà sopra i livelli previsti prima della pandemia\", osserva il Fmi in uno dei capitoli del Fscal Monitor che sarà presentato la prossima settimana, invitando i paesi a intervenire perché \"ritardare\" un'azione sarebbe \"costoso\". Giorgetti ai ministri: “Tagliate le spese o farò la parte del cattivo”. Aumentano i sacrifici di Valentina Conte 13 Ottobre 2024 \"Nei Paesi in cui si prevede un ulteriore aumento del debito - come Brasile, Francia, Italia, Sud Africa, Regno Unito e Stati Uniti - un ritardo renderà l'aggiustamento richiesto ancora più ampio\", afferma il Fmi, sottolineando che \"aspettare è rischioso. Le esperienze passate ci dimostrano che un debito elevato può innescare reazioni avverse del mercato e limitare lo spazio di manovra\" in caso di shock. La Francia non è più la preferita dei mercati: ecco perché gli investitori “votano” Spagna The Economist 13 Ottobre 2024 Il Fondo offre quindi la sua ricetta per affrontare il debito elevato, che include un rafforzamento delle governance dibilancio, aumentare la credibilità, calibrare la velocità e identificare l'ammontare dell'intervento. \"L'aggiustamento cumulativo necessario, in media, è del 3,0%-4,5% del pil per stabilizzare o ridurre il debito con alta probabilità. L'entità dell'aggiustamente richiesto è superiore a quello attualmente previsto, e quasi il doppio di quelli passati, soprattutto in quei paesi in cui non si prevede che il debito si stabilizzerà\". Bankitalia: “Debito italiano a 2962 miliardi” Intanto Bankitalia registra una nuova crescita dle nostro debito pubblico. Nel mese di agosto il debito delle Amministrazioni pubbliche è aumentato di 11,9 miliardi rispetto al mese precedente, risultando pari a 2.962,5 miliardi. L'incremento – spiega Via Nazionale è dovuto all'aumento delle disponibilità liquide del Tesoro (19,8 miliardi, a 65,2) e all'effetto complessivo di scarti e premi all'emissione e al rimborso, della rivalutazione dei titoli indicizzati all'inflazione e della variazione dei tassi di cambio (0,2 miliardi), parzialmente compensati dall'avanzo di cassa (8,0 miliardi)."
        },
        {
            "Title": "Ue, via libera alla direttiva rider: più diritti e trasparenza sull’utilizzo degli algoritmi",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/15/news/ue_direttiva_rider-423555844/",
            "Content": "Ultimo via libera alla direttiva rider. Dopo il negoziato di mesi e un accordo già raggiunto in primavera, gli Stati Ue hanno approvato in ultima battuta la nuova normativa sui diritti dei lavoratori delle piattaforme digitali. Il voto conferma l'intesa dunque per garantire trasparenza nell'uso degli algoritmi sul posto di lavoro e riconoscere per la prima volta più tutele a un comparto che occupa, secondo le stime, oltre 30 milioni di persone nell'Unione europei: autonomi a chiamata o parasubordinati che vanno dai tassisti, ai rider per le consegne dei pasti, dai lavoratori a domicilio, passando per babysitter, operatori socio sanitari e badanti e molti altri ancora. “I rider sono dipendenti”. Stretta Ue sulla gig economy Filippo Santelli 12 Giugno 2023 Al voto al Consiglio Ue a Lussemburgo si è astenuta solo la Germania. Ora la nuova direttiva sarà firmata da Consiglio e Parlamento europeo, ed entrerà in vigore dopo la pubblicazione nella Gazzetta ufficiale europea. Gli Stati membri avranno quindi due anni per adeguare il diritto interno. L'idea della riforma è garantire che nell'uso di algoritmi per la gestione delle persone sul lavoro i sistemi automatizzati siano monitorati da personale qualificato e che i lavoratori abbiano il diritto di contestare le decisioni automatizzate. Aiuterà inoltre a determinare correttamente il loro stato occupazionale, consentendo di beneficiare di tutti i diritti con una presunzione legale di occupazione che dovrà essere garantita dagli Stati, e si attiverà anche in presenza di fatti che indicano controllo e direzione dei lavoratori stessi. Padova, il caso dei rider che ottengono l’aumento di stipendio dopo morte di un collega a cura della redazione Cronaca nazionale 01 Ottobre 2024 L'ex ministro del Lavoro Andrea Orlando (Pd), oggi candidato alla presidenza della Liguria, ha salutato il voto rivendicando il \"percorso avviato con il Governo Draghi\" che \"trova finalmente un suo compimento\", e ricordando il \"ridimensionamento\" della propria riforma \"dalla destra e dal Governo Meloni\". L'approvazione della direttiva \"è un'ottima notizia ed è un duro colpo al caporalato digitale\", ha sottolineato la segretaria Pd Elly Schlein, definendo \"doppiamente riprovevole\" che \"tra le prime norme ridimensionate e rese sostanzialmente inapplicabili dalla destra e dal governo Meloni, ci fosse proprio quella che era stata introdotta dal ministro Andrea Orlando\": \"Con questa direttiva anche il governo Meloni sarà finalmente costretto a tornare sui propri passi\". E' \"uno dei giorni più importanti della mia vita\", ha detto Elisabetta Gualmini (Pd), relatrice all'Eurocamera della direttiva: \"Trasparenza sugli algoritmi, rispetto dei diritti dei lavoratori, supervisione umana sulle decisioni di assunzione e licenziamento. Questa è l'Europa vicina ai cittadini e alle categorie più vulnerabili. L'Europa che festeggiamo\". Il sindacato europeo Etuc è subito intervenuto per chiedere che gli Stati non perdano tempo nell'attuare la riforma. La nuova direttiva comporterà \"una presunzione di occupazione per i lavoratori\", ha spiegato, rendendo più facile rivendicare i propri diritti. Introdurrà una regolamentazione della gestione con algoritmo, il riconoscimento dei sindacati e la necessità di contrattazione collettiva nel settore delle piattaforme."
        },
        {
            "Title": "Mbappé accusato di stupro in Svezia. Oggi in tribunale",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/15/news/mbappe_psg_tribunale_sospetti_stupro-423555056/",
            "Content": "Notizie di stupro, soldi non ricevuti, tribunali, sospetti di campagne mediatiche: Mbappé e il Paris Saint German si erano lasciati male, finirà malissimo. Oggi si discute la richiesta dei 55 milioni chiesti dal fuoriclasse alla sua vecchia squadra ma nel contempo, stando al quotidiano svedese Expressen, Mbappé sarebbe indagato per \"stupro e violenza sessuale\". I reati sarebbero stati commessi lo scorso giovedì sera nel centro di Stoccolma, mentre la nazionale francese era impegnata in una partita per la Nations League contro Israele. Un altro giornale svedese, Aftonbladet, aveva reso noto che una donna aveva denunciato di essere stata violentata nell'hotel in cui risiedeva il centravanti del Real Madrid, ex PSG, senza precisare se lo stesso fosse personalmente indagato. \"Questa notizia non è buona per la nostra nazionale\", è stato il lapidario commento del ct francese, Didier Deschamps. I sospetti di Mbappé: campagna di fango architettata dal club Ancora prima delle notizie rivelate dalla stampa svedese ma anticipate da quella francese, il giocatore era già passato al contrattacco, bollando la notizia come fake news e, attraverso il suo entourage, facendo capire che il Paris Saint-Germain stia organizzando una campagna denigratoria, una vera macchina del fango. Oggi l’appello per i 55 milioni di arretrati Ci sono storie nella storia. La prima è in tribunale. Il giocatore e il club si incontrano oggi davanti al comitato di appello della Lega calcio. Si discute di soldi, come in (quasi) tutti i divorzi. La questione si trascina da mesi: il club non ha pagato al giocatore gli ultimi stipendi e i bonus, 55 milioni di euro. La Lega ha già condannato il Paris Saint German in primo grado, la società ha fatto ricorso e oggi si discute. La questione riguarda la rescissione del contratto: il club sostiene che Mbappé avesse un impegno – non scritto – di non lasciare la squadra andando via a parametro zero. Quindi ha smesso di pagarlo per mancato rispetto dell’accordo. Il calciatore invece quei soldi li vuole e li vuole tutti. Il giocatore non accetta accordi amichevoli Secondo la stampa spagnola la Corte inviterà l’attuale fuoriclasse del Real Madrid a patteggiare e raggiungere un accordo amichevole, come suggerito dalla Lega. L'attaccante non accetterà. E il caso finirà al Tribunale ordinario, alla Corte Prud'hommes, l'organo competente a pronunciarsi sulle procedure del lavoro in Francia."
        },
        {
            "Title": "Meloni al Senato oggi in vista del Consiglio europeo: appello all'unità su Fitto",
            "Source": "Repubblica",
            "Date": "2024-10-15",
            "Link": "https://www.repubblica.it/politica/2024/10/15/news/senato_meloni_nomina_fitto_ue-423555846/",
            "Content": "Un appello all’unità su Raffaele Fitto in Ue. \"Mi auguro che tutte le forze politiche italiane si facciano parte attiva presso le proprie famiglie politiche europee affinché questo risultato per la nostra nazione possa essere raggiunto rapidamente e senza inciampi” dice la presidente del Consiglio Giorgia Meloni nelle sue comunicazioni al Senato in vista del Consiglio europeo del 17 e del 18 ottobre a proposito dell'indicazione di Raffaele Fitto come commissario e vicepresidente della nuova commissione Ue di Ursula von der Leyen. La premier in Aula vestita di rosso con accanto i sue due vicepremier, alla sua destra Antonio Tajani e a sinistra Matteo Salvini. Prende la parola leggendo attentamente e velocemente il suo discorso. Parla anche di migranti e del conflitto in Medio Oriente. Il tema dell'auspicata unità nazionale in chiave Ue è sostanziato con due esempi concreti: \"È quello che noi abbiamo fatto - ricorda Meloni - nella scorsa legislatura all'atto della nomina di Paolo Gentiloni, quando proprio Raffaele Fitto, in rappresentanza di Fratelli d'Italia, si espresse a favore del candidato italiano e conseguentemente il gruppo di Ecr votò in suo favore, e addirittura il presidente Silvio Berlusconi chiese di partecipare ai lavori di una commissione che non era la sua, per poter prendere la parola e intervenire a sostegno di Paolo Gentiloni\". \"Ci sono momenti - continua Meloni - in cui l'interesse nazionale deve prevalere su quello di parte: mi auguro che sia uno di questi senza distinguo e senza tentennamenti\". Una riflessione che tocca il nuovo ruolo Ue e le considerazioni in proposito di due ex inquilini di Palazzo Chigi: \"Il Rapporto Letta sul mercato interno e, ancor più, il Rapporto Draghi sulla competitività europea, hanno fotografato con chiarezza i numeri e le ragioni della nostra perdita di ruolo negli ultimi decenni\". \"Entrambi i rapporti, e non sono stilati da due persone che il nostro spesso semplicistico dibattito definirebbe ‘europeiste’, ammettono in sostanza che il mondo nel quale troppo a lungo ci siamo crogiolati è finito, e che dunque non possiamo sfuggire all'occasione storica che questa nuova legislatura europea ci offre: scegliere finalmente, e con coraggio, che cosa vogliamo essere e dove vogliamo andare\", dice ancora Meloni. La nuova legislatura europea L'indicazione di Raffaele Fitto a vicepresidente esecutivo della Commissione Europea \"riconferma la ritrovata centralità dell'Italia in ambito europeo, rafforzata da un governo credibile che garantisce la stabilità politica in un momento in cui tutto intorno a noi è instabile\", continua Meloni. \"La delega al Pnrr\" del commissario Raffaele Fitto, \"secondo le indicazioni della presidente dovrà essere esercitata congiuntamente con il commissario Dombrovskis: qualcuno ha letto in questo affiancamento una ipoteca rigorista, ma questa collaborazione di carattere paritario rappresenta piuttosto un'opportunità per il commissario italiano di far valere le ragioni di una necessaria maggiore flessibilità negli investimenti, una posizione storicamente italiana che ha trovato un primo parziale accoglimento nella riforma del Patto di stabilità\". Meloni si sofferma sulla nuova legislatura europea che “si è aperta all'insegna della preoccupazione e dell'incertezza per il protrarsi della guerra in Ucraina, per la drammatica escalation in Medio Oriente e i mutamenti geopolitici e le molte difficoltà attraversate dall'Ue, in parte per questi scenari e in parte figli degli errori del passato\", dice ancora. Migranti \"Considero vergognoso che l'organizzazione non governativa Sea Watch definisca le guardie costiere ‘i veri trafficanti di uomini’, volendo delegittimare tutte quelle degli Stati del nord Africa, e magari anche quella italiana, in modo da dare via libera agli scafisti che questa Ong descrive invece come innocenti, che si sarebbero ritrovati casualmente a guidare imbarcazioni piene di immigrati illegali. Sono dichiarazioni indegne, che gettano la maschera sul ruolo giocato da alcune Ong e sulle responsabilità di chi le finanzia\", commenta Giorgia Meloni. Sui social si è acceso il battibecco tra la premier e Sea Watch. La sezione italiana dell’ong tedesca ieri sera aveva scritto sul proprio profilo: “Il governo Meloni degli autopronunciati patrioti spende centinaia di milioni di euro dei contribuenti per deportare e incarcerare qualche migliaia di migranti in Albania. Forse le tasse degli italiani possono essere spese meglio, per accogliere e includere, anziché respingere”. E quali sarebbero le azioni concrete presidente Meloni? Finanziare cosiddette guardie costiere composte dai veri trafficanti di uomini? Incarcerare migliaia di innocenti perché guidavano l’imbarcazione su cui sono arrivati? Spendere milioni di euro italiani per carceri oltremare?— Sea-Watch Italy (@SeaWatchItaly) October 13, 2024 Conflitto in Medio Oriente Meloni ribadisce: \"Riteniamo che l'atteggiamento delle forze israeliane sia del tutto ingiustificato, oltre a rappresentare una palese violazione di quanto stabilito dalla Risoluzione 1701 del Consiglio di Sicurezza delle Nazioni Unite. Per contro, non si può non tenere presente la violazione della stessa risoluzione compiuta negli anni da Hezbollah, che ha operato per militarizzare l'area di competenza di Unifil. La posizione del governo italiano è che si debba lavorare alla piena applicazione della Risoluzione 1701 rafforzando le capacità di Unifil e delle Forze Armate libanesi\". Libano e Israele Meloni ammette di essere preoccupata per l’escalation in Libano “per come sta evolvendo lo scenario, nonostante gli sforzi innumerevoli, nostri e dei nostri alleati\", osserva in un passaggio del suo intervento in aula al Senato nelle sue comunicazioni in vista del Consiglio europeo. E conferma di avere in programma una visita in Libano."
        },
        {
            "Title": "Campioni del servizio 2025 - Banche",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_banche-423546969/",
            "Content": "Argomenti migliori-campioni-del-servizio"
        },
        {
            "Title": "Corea del sud: “La Corea del nord ha distrutto le strade intercoreane”",
            "Source": "Repubblica",
            "Date": "2024-10-15",
            "Link": "https://www.repubblica.it/esteri/2024/10/15/news/corea_del_sud_la_corea_del_nord_ha_distrutto_le_strade_intercoreane-423555492/",
            "Content": "La Corea del Nord ha fatto saltare in aria le parti settentrionali della rete stradale intercoreana non più utilizzate. Lo ha riferito il Comando dei capi di stato maggiore congiunti di Seul, aggiungendo che la detonazione \"è avvenuta intorno a mezzogiorno\", nel resoconto della Yonhap. La mossa, annunciata nei giorni scorsi, è un ulteriore segnale dell'impennata della tensione tra Seul e Pyongyang. n risposta alle azioni del Nord, Seul ha esploso dei colpi di avvertimento. Nel dettaglio, la Corea del Nord. ha distrutto alcune parti settentrionali delle strade che la collegano al Sud, aumentando le tensioni bilaterali: dei tracciati lungo le linee Gyeongui e Donghae intorno a mezzogiorno locale (le 5 in Italia), secondo i militari di Seul, a ridosso della Linea militare di demarcazione. Di riflesso, le forze armate del Sud hanno riferito che erano impegnate \"rafforzare la prontezza\" di risposta agli scenari più diversi, aumentando la sorveglianza sulle attività militari al di sopra del 38/esimo parallelo."
        },
        {
            "Title": "Giorgetti: “Chiedere sacrifici ai banchieri non è una bestemmia”",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/11/news/giorgetti_bestemmia_sacrifici_banchieri-423548964/",
            "Content": "MILANO – Sul tema delle Tasse \"davanti ai banchieri ho detto che i sacrifici li dovevano fare tutti, non mi sembrava una bestemmia\". Lo ha detto il ministro dell'economia Giancarlo Giorgetti durante il convegno 'Far crescere insieme l'Italia” organizzato da fratelli d'Italia. \"Davanti a una platea di banchieri ripeterei la stessa cosa\", ha ribadito Giorgetti. IL DOSSIER La manovra dei sacrifici Marco Bettazzi, Flavio Bini, Giuseppe Colombo, Aldo Fontanarosa 10 Ottobre 2024 Sempre a proposito di riduzione fiscale Giorgetti ha difeso l’operato del governo: \"Sono stato tanti anni all'opposizione, è bellissimo stare all'opposizione, ma chi sta al governo ha la responsabilità di fare le cose. Noi le tasse le abbiamo ridotte\". Giorgetti ha ricordato in particolare il taglio del cuneo: \"l'abbiamo fatto noi, adesso lo rendiamo strutturale. Rispondiamo con i fatti\", ha detto. In manovra \"ci saranno anche dei ritocchi sulle entrate, tra virgolette a chi se lo merita, ma vedrete che le persone fisiche e le imprese non hanno niente da temere\", ha aggiunto Il ministro ha quindi confermato che il Documento programmatico di Bilancio approderà in cdm la prossima settimana. \"Martedì 15 è la data in cui dobbiamo mandare alla Commissione europea il Dpb, il cdm approverà questo. Per il 20 ottobre potremo presentare\" la manovra, \"che quest'anno partirà dalla Camera\"."
        },
        {
            "Title": "Senzatetto acquistò figurine di Leo Messi per 200 dollari. Grazie a loro ora è milionario, e anche il mito lo invita a casa",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/14/news/senzatetto_milionario_figurine_messi-423554752/",
            "Content": "Non aveva una casa, gli erano rimasti 200 dollari e li spese per una collezione di figurine di Leo Messi. Una scelta che a Damian Olivera-Bergallo ha cambiato la vita: dormiva in auto, adesso è milionario. E’ uno dei collezionisti di figurine più importanti al mondo, tanto che lo stesso Leo Messi lo ha addirittura invitato a casa sua. “Vivevo in macchina, quella collezione mi ha cambiato la vita” “Dodici anni fa sono emigrato negli Stati Uniti e i miei inizi sono stati difficili – ha raccontato a El Mundo – Non era il sogno americano. Praticamente sono finito per strada, vivendo e dormendo in macchina. Un giorno ero in un centro di donazioni, un posto dove i poveri comprano vestiti di seconda mano, e ho visto una collezione di figurine di calcio. Costava 200 dollari e io avevo proprio quella cifra, anche se solo quella. Sapevo che il calcio stava crescendo negli Stati Uniti, che il collezionismo di baseball o basket generava molti soldi nel paese, e pensavo che forse ne valeva la pena, che avrei potuto ricavarne qualcosa. Davvero non immaginavo che avrei finito per dedicarmi esclusivamente alle figurine”. Leo Messi fa la spesa in un supermercato di Miami e nessuno, o quasi, lo riconosce: la nuova vita normale del genio del calcio Giuseppe Antonio Perrelli 14 Luglio 2023 \"In quel pacco c’era una figurina da 175mila dollari” “Per anni ho continuato a dormire in macchina con la collezione di figurine nel bagagliaio. Ho imparato a conoscere l’autentica fino a quando ho potuto dedicarmi esclusivamente al collezionismo. La prima vendita importante di quella scatola iniziale fu per 2.500 dollari, ma in quel pacco c’era una figurina dalla quale riuscii a ricavare 175.000 dollari”. La telefonata di Messi e l’inviato a casa del fuoriclasse Olivera-Bergallo dal nulla è arrivato a controllare il 95% del mercato di figurine di Messi: “Io ero a Barcellona in quel momento e lui giocava già a Parigi, quando mi è arrivato il suo invito. Lui stesso ha aperto la porta e mi ha detto: ciao, Damián, come stai? Aveva letto un articolo su di me su un giornale argentino ed era molto interessato a quello che facevo. Gli ho mostrato le carte, gli ho spiegato le differenze, mi ha fatto tante domande”. La concorrenza del mercato asiatico “Ma negli ultimi tempi la concorrenza si è moltiplicata, soprattutto in Cina, e io non tengo più il passo di prima. Ora sto rallentando un po’, compro oggetti da collezione di qualità, non solo figurine, e cerco di godermi la vita. Ho automatizzato le vendite attraverso il sito e delegato alcune funzioni”. Qualità e rarità, è il segreto delle figurine di alto livello: “Un esordiente Messi di alta qualità può costare circa 300.000 dollari, di più se si tratta di un’edizione vecchia o unica. Ne ho una che è anche firmata e non posso dire quanto vale”."
        },
        {
            "Title": "Sinner, un anno davvero d’oro: quanto ha guadagnato il numero 1 del mondo",
            "Source": "Repubblica",
            "Date": "2024-10-15",
            "Link": "https://www.repubblica.it/sport/tennis/2024/10/14/news/sinner_guadagni_premi_classifica-423553818/",
            "Content": "L’anno d’oro di Jannik Sinner. Dal primo titolo slam centrato agli Australian Open al trionfo nel Masters 1000 di Shanghai, l’azzurro sta dominando la stagione tennistica del 2024. Nel mezzo i successi a New York, Miami, Cincinnati, Rotterdam e Halle. La vittoria in Cina contro Nole Djokovic vale molto, sotto diversi punti di vista. Anzitutto, l’accesso alla finale gli ha garantito il primato nel ranking Atp fino alla fine dell’anno. Una grande soddisfazione personale e sportiva, ma anche economica. Da Djokovic a Sinner, il momento perfetto in cui il tempo volta pagina di Emanuela Audisio 14 Ottobre 2024 A Shanghai assegno da oltre un milione di dollari Vincendo a Shanghai, Sinner ha infatti incassato 1.1 milioni di dollari. Senza contare le tasse, sia chiaro. In generale, la Cina applica una tassa sui premi vinti nei tornei internazionali che varia tra il 10 e il 20 per cento, in base al reddito totale ed eventuali trattati fiscali tra Pechino e il paese di origine del giocatore. Oltre a quella sul reddito, i tennisti possono anche essere soggetti a una tassa di ingresso per partecipare al torneo: una percentuale del loro montepremi o un importo fisso. La spettacolare e controversa presentazione del Six Kings Slam, il torneo di tennis più ricco di sempre Djokovic domina la classifica dei guadagni In ogni caso, la cifra vinta rimane sensazionale e fa lievitare il prize money stagionale di Jannik, ora a 12.032,935 milioni di dollari. Senza contare gli introiti garantiti da sponsor e pubblicità. Il suo rivale Carlos Alcaraz, al secondo posto nel ranking, ha guadagnato invece 9.036,407 milioni. Ma lo spagnolo, con 36 milioni complessivi, resta davanti all’altoatesino (29 milioni) nella classifica all time, dominata da Djokovic con oltre 185 milioni di dollari. Una vetta irraggiungibile solo in apparenza, visti i ritmi sostenuti da Sinner e Alcaraz negli ultimi anni. Sinner asso pigliatutto: a Shanghai Djokovic gli ha ceduto il futuro di Paolo Rossi 14 Ottobre 2024 Sinner in Arabia per il Six Kings Slam L’azzurro ha già superato il montepremi stagionale del 2023 (8.298,379 dollari) e non ha ancora esaurito i tornei a disposizione per incrementare ulteriormente il suo bottino. Partiamo dal prossimo: il Six Kings Slam, il torneo esibizione in programma in Arabia Saudita dal 16 al 19 ottobre. Insieme a Sinner parteciperanno anche Djokovic, Alcaraz, Daniil Medvedev, Holger Rune e Rafa Nadal. Una competizione fuori dal circuito Atp, che però garantisce premi in denaro mostruosi: gettone di presenza da 1,5 milioni di dollari e 4,5 milioni al vincitore. Ci vince porta a casa sei milioni, il doppio di Wimbledon. 3 - Jannik #Sinner è il terzo giocatore a vincere l'AO e gli US Open, oltre a trionfare in almeno tre eventi ATP Masters 1000 sul cemento in una singola stagione dopo Roger Federer (2006) e Novak Djokovic (2011, 15). Sinner è il più giovane dei tre ad esserci riuscito. Balzo. https://t.co/yoJhotKOq8— OptaPaolo (@OptaPaolo) October 13, 2024 Bercy, Atp Finals e Davis Poi ancora l’Europa, con l’ultimo Masters 1000 della stagione a Parigi Bercy (28 ottobre-3 novembre) che mette in palio un assegno da 914 mila dollari. A novembre seguiranno le ricchissime Atp Finals, con 2.2 milioni da assegnare al vincitore. Senza dimenticare la fase finale della Coppa Davis, anche questa fuori dal circuito Atp, ma comunque attraente sotto il profilo sportivo ed economico. Basti pensare che, vincendo lo scorso anno, l’Italia aveva accumulato un bottino da circa 3.5 milioni di euro (alla Federazione 1.7 milioni), da dividere tra i cinque protagonisti: Sinner, Lorenzo Musetti, Matteo Arnaldi, Lorenzo Sonego e Simone Bolelli. Insomma, manca ancora qualche atto per chiudere la stagione dei record e Sinner vuole farlo da protagonista."
        },
        {
            "Title": "Italia Israele, dove vedere la partita in tv e probabili formazioni",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/nazionale/2024/10/14/news/italia_israele_dove_vedere_tv_formazioni-423552710/",
            "Content": "Diretta tv e streaming Italia-Israele • Partita: Italia-Israele • Data: Lunedì 14 ottobre 2024 • Dove: Bluenergy Stadium - Friuli (Udine) • Orario: 20:45 • Canale TV: Rai 1 • Streaming: Rai Play • Competizione: 4/a giornata Nations League L’Italia di Luciano Spalletti torna in campo dopo il pareggio dell’Olimpico contro il Belgio, bravo a sfruttare la superiorità numerica per oltre un tempo e rimontare i due gol di vantaggio degli azzurri. A Udine, Donnarumma e compagni se la vedranno contro Israele, fanalino di coda del Gruppo 2 della prima fascia di Nations League, già battuto 2-1 nella gara d’andata. L’Italia, prima nel girone dopo tre giornate con un punto di vantaggio sulla Francia e tre sui Diavoli Rossi, è obbligata a vincere per poter arrivare al doppio confronto di novembre con maggiore serenità soprattutto se dallo scontro diretto di Bruxelles tra i padroni di casa e i francesi dovesse venir fuori un risultato favorevole agli azzurri. La Nazionale e il Mondiale da non mancare più. Frattesi: “È un’ossessione” di Enrico Currò 12 Ottobre 2024 Chi arbitra Italia-Israele La terna arbitrale di Italia-Israele è cosi composta: Arbitro: Ricardo de Burgos (ESP) Assistenti: Iker De Francisco (ESP) - Alfredo Rodriguez Moreno (ESP) IV Ufficiale: Pablo González Fuertes (ESP) Var: Carlos del Cerro Grande (ESP) - Adrian Cordero (ESP) Probabili Formazioni Italia-Israele Spalletti conferma il 3-5-2 con diversi cambi rispetto alla sfida col Belgio. A partire dalla difesa dove dovrebbero trovare spazio Gatti e Buongiorno al posto di Di Lorenzo e Bastoni. A centrocampo sugli esterni dovrebbero agire Bellanova a destra e Udogie a sinistra (forte il ballottaggio con Dimarco), mentre in mezzo l'unica conferma arriva da Tonali, al suo fianco Fagioli (o Ricci) e Frattesi. Davanti solida la posizione di Retegui supportato da Raspadori al posto dello squalificato Pellegrini. Israele, invece, dovrebbe scendere in campo col 3-4-2-1 con Gandelman e Gloch alle spalle di Baribo. Probabile formazione Italia (3-5-2): Donnarumma; Gatti, Buongiorno, Calafiori; Bellanova, Frattesi, Fagioli, Tonali, Udogie; Retegui, Raspadori. Ct: Spalletti.Probabile formazione Israele (3-4-2-1): Glazer; Feingold, Nachmias, Baltaksa; Abada, Jaber, Abu Fani, Haziza; Gandelman, Gloch; Baribo. Ct: Shimon. Tonali e il ritorno con stile: un anno fa la squalifica per calcioscommesse, ora è indispensabile di Enrico Currò 12 Ottobre 2024 Dove vedere Italia-Israele in Tv La partita tra Italia e Israele verrà trasmessa in esclusiva su Rai 1. Italia-Israele in diretta Streaming Per vedere la partita in streaming, è possibile collegarsi gratuitamente alla piattaforma RaiPlay, accedendo al sito oppure scaricando l'app su qualsiasi dispositivo mobile. Telecronisti Rai per il match La telecronaca di Rai 1 sarà affidata alla coppia Alberto Rimedio e Lele Adani. Pronostici Italia-Israele Nessun dubbio per i bookie. L'Italia vincente paga 1.18, mentre un clamoroso successo esterno di Israele vale addirittura su alcuni siti anche 18 volte la posta in palio, col pareggio a 6.50. Per quanto riguarda le quote Goal, l'Over 2.5 è intorno all'1.60 col Gol a 2.20."
        },
        {
            "Title": "Teramo, bimba di 3 anni si addormenta nello scuolabus: ritrovata nella rimessa dopo cinque ore",
            "Source": "Repubblica",
            "Date": "2024-10-15",
            "Link": "https://www.repubblica.it/cronaca/2024/10/15/news/teramo_bambina_si_addormenta_scuolabus-423555870/",
            "Content": "Si era addormentata sullo scuolabus che doveva portarla a scuola. L’hanno ritrovata dopo cinque ore nella rimessa delle corriere. Protagonista, una bambina di appena tre anni. È successo a Morro d'Oro, in provincia di Teramo. Ad accorgersi che la bambina era sparita è stata la madre, che, all’uscita dalle lezioni, alle 13, non ha trovato la figlia. Gli insegnanti hanno confermato spaventati che non era mai entrata in classe. La donna ha subito lanciato l’allarme, e sono scattate le ricerche. La piccola è stata trovata in lacrime ancora a bordo del pullman parcheggiato nel deposito, ma in buone condizioni di salute. Trasportata al pronto soccorso di Giulianova, è stata sottoposta a controlli che hanno escluso conseguenze gravi. La sindaca di Morro d'Oro, Romina Sulpizii, ha annunciato che verranno presi provvedimenti nei confronti del personale responsabile del mezzo."
        },
        {
            "Title": "Campioni del servizio 2025 - Lavoro & Formazione",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_lavoro__formazione-423547002/",
            "Content": "Argomenti migliori-campioni-del-servizio"
        },
        {
            "Title": "Stellantis, Elkann esclude fusione con Renault: “Non ci facciamo distrarre”",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/14/news/stellantis_tavares_taglio_posti_lavoro-423554038/",
            "Content": "PARIGI – Il presidente di Stellantis, John Elkann, dal Motor Show di Parigi dice che il gruppo automobilistico non cerca \"altri consolidamenti”. Un modo per rispondere e bloccare qualsiasi ipotesi su nuove fusioni, ad iniziare da quella con Renault, il gruppo francese guidato da Luca de Meo, che nelle ultime settimane ha ripreso piede. Stellantis, Orsini: “Una pazzia chiedere nuovi incentivi” dal nostro inviato Diego Longhin 12 Ottobre 2024 Nessuna nuova fusione, Stellantis non si fa distrarre da Renault. “Siamo davvero concentrati sull'attività, a livello dei nostri azionisti di riferimento, del consiglio di amministrazione, del nostro amministratore delegato e del management team, non sulle possibili distrazioni delle operazioni di consolidamento, qualunque esse siano\", dice il presidente in un’intervista esclusiva a France Presse. “Noi, come Stellantis, riteniamo di avere una dimensione competitiva. E Stellantis nasce già da diversi consolidamenti”, dice Elkann. Sull’operato dell’ad Tavares piena fiducia: “Questo cambiamento organizzativo voluto da Carlos dimostra come Stellantis abbia al suo interno persone molto capaci”, dice il presidente del gruppo nato dalla fusione tra Fca e Psa nel 2021 e che ha come primo azionista la holding Exor che controlla anche Repubblica. Le nomine Scelti i nuovi manager per far partire l’operazione rilancio di Diego Longhin 12 Ottobre 2024 “Il lavoro svolto da Carlos sulla leadership negli ultimi quattro anni ha fatto avanzare continuamente l’organizzazione e ha offerto opportunità a persone meritevoli – aggiunge Elkann – E il sostegno a Carlos da parte del consiglio di amministrazione e dei principali azionisti non è mai stato messo in dubbio\". E allora perché mettere fine al suo ciclo nel 2026, quando scadrà il contratto, e non riconfermarlo: “Era un obiettivo che si era già dato”, risponde. Il processo di successione è iniziato e “si guarderà più all’interno che all’esterno (del gruppo, ndr)” dice il presidente che non si appassiona rispetto alla nazionalità del futuro ad. \"Se iniziamo a pensare a criteri come questi – risponde Elkann - finiremo per fare scelte che non sono necessariamente le migliori per la nostra azienda». Tagli? Non escludo nulla L’amministratore delegato di Stellantis Carlos Tavares non esclude però il taglio di posti di lavoro per rispondere alla crisi che sta colpendo il settore auto. \"Non scarto nulla\", ha risposto dal salone di Parigi il manager sulla possibilità di tagliare posti in Stellantis dopo l’intervista rilasciata ieri a Les Echos. \"La salute finanziaria di Stellantis non passa unicamente dalla soppressione di posti\" ma \"passa attraverso tante altre cose: immaginazione, intelligenza, innovazione. Che è quello che stiamo facendo\", ha assicurato il portoghese, garantendo che la soppressione dei posti di lavori \"non è al centro della nostra riflessione strategica\". Stellantis, Tavares alla Camera: “Non abbandoniamo l’Italia, ma qui costi troppo elevati” di Diego Longhin 13 Ottobre 2024 \"Il cuore della nostra riflessione strategica\" ha detto Tavares non è il taglio dei posti di lavoro ma \"al cuore della nostra riflessione strategica c'è rendere i nostri clienti felici, attraverso la qualità dei nostri prodotti, attraverso l'innovazione delle nostre tecnologie, e dalla dimensione accessibile della nostra mobilità che deve essere pulita\". Golden power su Comau, dal governo via libera con prescrizioni a Stellantis a cura della redazione Economia 10 Ottobre 2024 La Lega all’attacco: “Dichiarazioni sconcertanti” \"Le ennesime, sconcertanti, dichiarazioni di Tavares su possibili licenziamenti rendono ancora più urgente e attuale l'operazione verità sui miliardi pubblici incassati da Stellantis”, attacca la Lega in un nota. “Si tratta di fiumi di denaro che - per le decisioni del gruppo - hanno prodotto utili per i manager, investimenti all'estero e tagli dolorosi in Italia. E' uno scandalo che faremo emergere in tutta la sua grandezza\", aggiunge il partito di Matteo Salvini. La 500 ibrida anticipa al 2025 l’arrivo a Mirafiori a cura di Repubblica Torino 12 Ottobre 2024 Opposizioni: Elkann in Parlamento \"Le risposte del ceo di Stellantis Tavares nel corso della recente audizione di fronte al Parlamento sono state insoddisfacenti rispetto alle preoccupazioni esistenti sul futuro dell'attività di questo gruppo industriale nel nostro Paese. È per questo che oggi i nostri gruppi parlamentari hanno avanzato ai presidenti di Senato e Camera dei Deputati la richiesta che venga al più presto ascoltato il Presidente della società, John Elkann\". Lo scrivono in una nota firmata i leader dell'opposizione Angelo Bonelli, Carlo Calenda, Giuseppe Conte, Nicola Fratoianni ed Elly Schlein."
        },
        {
            "Title": "I trend dell’e-mail marketing, tra video e testi personalizzati",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/osserva-italia/trend/2024/10/14/news/i_trend_dell_e-mail_marketing_tra_video_e_testi_personalizzati-423554944/",
            "Content": "Intenso il legame che unisce gli italiani alla posta elettronica al punto che, con un tasso medio di apertura delle e-mail del 44,4% (39,64% nel resto del mondo), un tasso di ‘click-through’ (percentuale di destinatari che cliccano su uno o più link all’interno dell’e-mail rispetto al numero totale di email inviate) del 2,87% e un tasso di click per apertura (percentuale di destinatari che cliccano su un link all’interno dell’email rispetto al numero di e-mail effettivamente aperte) del 6,46%, l’Italia rientra a pieno titolo nella top 10 dei Paesi dove maggiore risulta l’efficacia delle campagne di e-mail marketing. A rivelarlo uno studio condotto a livello globale dalla piattaforma di e-mail marketing GetResponse che, solo in Italia, ha analizzato 39mila e-mail ovvero 185 milioni di messaggi inviati nel corso dell’anno da parte dei suoi clienti. In particolare, il 19% degli italiani aprirebbe i messaggi entro la prima ora dal loro invio mentre il 7,2% a partire dalla seconda. Nell’arco di 7 ore, tuttavia, più della metà delle e-mail risulterebbe ancora ‘sigillata’. I giorni migliori in termini di tasso d’apertura risulterebbero essere, a loro volta, il mercoledì (44.53%) e il sabato o, in seconda battuta, il martedì e il giovedì mentre, in termini di orari, converrebbe inviare messaggi di posta elettronica alle 06, alle 12 e alle 19. A livello di tasso di clic, i migliori risulterebbero essere mercoledì e domenica. A livello di frequenza, secondo gli esperti di GetResponse, chi invia un solo messaggio a settimana registrerebbe tassi d’apertura vicini al 50% e tassi di ‘click-through’ superiori al 4%. Sembra, altresì, che i destinatari prediligano e-mail con oggetti e testi personalizzati, meglio se integrate con immagini. Anche i video contribuirebbero a incrementare le metriche di coinvolgimento: in generale l’inserimento di link provenienti da siti poco noti porterebbe a un tasso di apertura del 43,35%, da Youtube del 46,55% e da Vimeo del 61,26%. In base ai tassi di clic invece il trend di apertura è del 3,61% per Youtube, 4,57% per Vimeo e del 2,49% per le altre piattaforme. Quanto agli oggetti delle e-mail, gli italiani li apprezzerebbero di lunghezza compresa tra 191 e 210 caratteri, privi di emoji e di termini ‘impropri’ come offerta, sconto, occasione, prezioso, oggi, affrettati ecc. Meglio sarebbe utilizzare: pdf (tasso di apertura del 58.54%), garantito (56.6%), newsletter (53.15%), svendita/vendita (54.22%) e guida (52.78%). Senza mai sottovalutare gli sviluppi dell’Artificial Intelligence."
        },
        {
            "Title": "Manovra, la spending review vale 3 miliardi. Giorgetti: “Senza proposte dai ministeri sui tagli, farò io la parte del cattivo”",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/12/news/giorgetti_se_non_arrivano_proposte_dai_ministeri_sui_tagli_faro_io_la_parte_del_cattivo-423551003/",
            "Content": "ROMA – Circa 3 miliardi di euro. A tanto ammonta la spending review a cui sta lavorando il governo per rastrellare risorse utili alla manovra 2025. A dirlo sono fonti vicine al dossier, dopo il richiamo arrivato (anche questa mattina) dal ministro dell'Economia, Giancarlo Giorgetti. Che non fa sconti. Anzi, torna ad ‘alzare la voce’ in occasione della festa del Foglio: \"Ho sollecitato tutti i colleghi a fare proposte rispetto alle spese che sono da considerarsi inutili, dopodiché se i colleghi non presenteranno proposte al ministro dell'economia, a cui tocca fare la parte del cattivo, farà la parte del cattivo e farà lui\". “Tasseremo le imprese”. Giorgetti chiede sacrifici e spaventa la Borsa di Valentina Conte 04 Ottobre 2024 Le interpretazioni sulle tasse “Nella prossima manovra sicuramente non ci saranno più tasse. Meno tasse lo stiamo facendo, non lo stiamo promettendo. Basti vedere quello che abbiamo fatto nella scorsa legge di bilancio. Il taglio del cuneo che tutti giudicavano impossibile o provvisorio diventerà strutturale, rispondiamo con i fatti – aggiunge Giorgetti – a una narrativa che racconta il contrario. In questi giorni c'è stato uno stillicidio di maleinterpretazioni, si tratta di aspettare fino a martedì e poi tutto sarà più chiaro\" . Pronta la risposta del leader della Lega, Matto Salvini, dall’assemblea dell’Anci: “Sta per Cominciare la sessione bilancio. Oggi incontro Giorgetti per difendere il mio budget che poi è anche il vostro. Quando si parla di trasporto pubblico locale, di infrastrutture e trasporti è una cosa che riguarda i cittadinì”. Lo stesso segretario della Lega ha sentito telefonicamente Giorgetti per fare il punto sulla manovra: secondo fonti del Carroccio, non ci saranno nuove tasse ma tutela degli stipendi. Mentre in un’intervista al Tg5 la premier Giorgia Meloni prova a difendere la manovra del governo dopo che il numero uno del Mef aveva annunciato sacrifici. E attacca: \"Quella delle tasse per tutti è un'altra fake news perché questo governo le tasse le abbassa. Aumentare le tasse io la considero una cosa di sinistra, infatti la sinistra ancora chiede la patrimoniale, ma io di sinistra non sono e quindi faremo del nostro meglio anche per confermare i nostri provvedimenti e magari fare qualcosa di più\". La grande confusione della manovra di Massimo Giannini 11 Ottobre 2024 La questione pensioni Altro punto interessante è la questione pensioni: \"Stiamo perfezionando gli incentivi fiscali a chi vuole restare al lavoro. Risponde non solo a un'esigenza di finanza pubblica ma anche al desiderio di chi ha più soddisfazione a lavorare che andare in pensione. Ci sono però anche figure difficili da rimpiazzare dal punto di vista tecnico\". Si tratta, spiega il titolare del Tesoro, di una \"linea storica della Lega su cui Salvini concorda\" e su cui aveva lavorato anche Roberto Maroni. Sullo stipendio di chi resta \"magari lo Stato può accettare di rinunciare al versamento di contributi o ad altro\", ribatte il ministro. Manovra, l’alt dei giovani di Confindustria: “Non inizi l’era dei contributi volontari” dal nostro inviato Diego Longhin 11 Ottobre 2024 Aiuti alle famiglie La manovra dovrà agevolare le famiglie con figli perché affrontano spese maggiori: \"Quello da cui bisogna partire è che chi ha figli in età giovane o scolare sostiene più spese. Queste spese meritano un trattamento migliore. Spero che martedì un segnale in questa direzione riusciremo a darlo\". La speranza di Giorgetti deve fare i conti con la realtà di una coperta che si fa sempre più corta. E con l’appello ai sacrifici che ha lanciato a più riprese."
        },
        {
            "Title": "Campioni del servizio 2025 - Finanza",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_finanza-423546988/",
            "Content": "Argomenti migliori-campioni-del-servizio"
        },
        {
            "Title": "Come usare i certificati se scadono minusvalenze",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/14/news/come_usare_i_certificati_se_scadono_minusvalenze-423549368/",
            "Content": "Non è un’opportunità unica, ma sicuramente rara quella che si presenta davanti agli investitori. Entro la fine di quest’anno, infatti, sarà possibile compensare le minusvalenze generate nel corso del 2020 e in alcuni casi le cifre in ballo sono consistenti, soprattutto se ci si è fatti prendere dal panico e si ha venduto durante la crisi dei listini conseguente all’emergere del Covid-19. Basti pensare che nel solo marzo di quell’anno, la maggior parte dei listini globali è sceso tra il 20 e il 25%, salvo recuperare – con differenti intensità – nei mesi successivi, all’annuncio di massicci interventi pubblici. Ma, a quel punto, molti piccoli investitori erano fuori dai mercati. E’ opportuno muoversi per tempo La normativa fiscale consente di pagare meno imposte se in precedenza l’investitore ha conseguito delle perdite su titoli, compensandole con i guadagni generati successivamente. Per fare un esempio, se si vende un titolo azionario con una perdita di mille euro e in un secondo momento se ne vende un altro con un profitto di 2 mila euro, il capital gain del 26% si pagherà solo sui mille euro di differenza. Ci sono però alcuni paletti che rendono il calcolo un po’ meno semplice dell’esempio. Il primo è il limite temporale, fissato in quattro anni. Pertanto entro il 31 dicembre prossimo potranno essere compensate le minusvalenze fino al 2020, per cui è opportuno muoversi sin da ora per non bucare l’appuntamento considerato sia che occorrono alcuni giorni all’intermediario per registrare le operazioni, sia che la fretta degli ultimi giorni potrebbe portare a decisioni non in linea con il proprio profilo di investitore. Cosa deve fare chi opera con la piattaforma online Il primo passo da compiere, per chi opera tramite piattaforma online, è di consultare la sezione “portafoglio”, e in particolare la voce “zainetto fiscale”, che riporta minus e pluvalenze anno per anno. Negli altri casi, è possibile rivolgersi al proprio consulente o alla banca depositaria per ricevere lo specchietto. Un altro paletto riguarda la possibilità di compensare solo attraverso le plusvalenze generate dai “redditi diversi”. In questa categoria rientrano le azioni e le obbligazioni (per la parte relativa all’aumento di prezzo, non a cedole e dividendi), nonché, future, Etc (fondi passivi che hanno come sottostanti le commodity) e certificates. Mentre fondi comuni ed Etf rientrano tra i “redditi di capitale”, insieme con gli interessi su conti correnti e depositi a risparmio, quindi gli eventuali guadagni tramite questi strumenti non possono compensare le perdite passate. Se invece il risparmio gestito ha prodotto delle minusvalenze, queste ultime possono essere compensate da eventuali plusvalenze da redditi diversi. Un discorso a parte lo meritano i certificates, spesso utilizzati proprio in ottica di ottimizzazione fiscale. Si tratta di strumenti derivati, il cui andamento è legato a quello del sottostante, che può essere ad esempio un’azione, un indice azionario, una valuta o una commodity. Sul mercato esistono diverse tipologie di certificates. «I più indicati per questa finalità sono i Memory Cash Collect», spiega Giulio Visigalli, analyst & investment solutions specialist di Websim by Intermonte. «Prevedono la distribuzione di un premio, solitamente con cadenza mensile o trimestrale, a condizione che la quotazione del sottostante, o di un basket di sottostanti, non scenda al di sotto di una certa barriera. Solitamente la barriera offre una buona protezione dato che arriva al 40-50% dai livelli di riferimento iniziali del sottostante, che nella maggior parte dei casi è un basket ‘worst of’», ovvero si osserva solo il titolo con la performance peggiore del paniere. Una sottocategoria dei Cash Collect è data dai certificati con Maxi Cedola. «Supponiamo che un investitore abbia accumulato in portafoglio una minusvalenza di mille euro. Per compensarla entro la fine dell’anno, l’investitore potrebbe valutare l’investimento di 10 mila euro in un certificato in grado di offrire una maxi cedola iniziale di almeno il 10%. In tal modo, già dopo un mese o tre (a seconda del regolamento del prodotto) dall’emissione, all’investitore verrebbe riconosciuto un provento assimilabile come reddito diverso di mille euro, permettendogli così di sfruttare un credito fiscale che altrimenti andrebbe perduto». Ovviamente, al momento di stacco della cedola, il certificato tenderà a perdere un valore in linea con il premio, ma anche in caso di cessione del prodotto ci saranno altri quattro anni per una nuova compensazione. Di contro, va considerato che i certificates sono strumenti a limitata liquidità e con costi più elevati rispetto a Etf, azioni e obbligazioni, quindi vanno maneggiati con attenzione. Infine può verificarsi un’altra situazione: se si è venduto ad esempio un titolo azionario che ha generato un guadagno e si ha in portafoglio un altro titolo invece in perdita, è possibile vendere quest’ultimo per abbattere l’imposta sui guadagni del primo, salvo riacquistarlo successivamente. «Attenzione, però», avverte Thomas Avolio, deputy ceo e principal di Redfish Listing Partners. «Per evitare di incorrere in una situazione di elusione fiscale, occorre attendere 31 giorni prima del riacquisto, e non è detto che nel periodo in cui il titolo non è in portafoglio non si sia rivalutato»."
        },
        {
            "Title": "Campioni del servizio 2025 - Assicurazioni",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_assicurazioni-423546940/",
            "Content": "Argomenti migliori-campioni-del-servizio"
        },
        {
            "Title": "Appello dell'Odg contro le riforme sulla stampa, 'limitanti'",
            "Source": "Repubblica",
            "Date": "2024-10-15",
            "Link": "https://www.repubblica.it/cronaca/2024/10/14/news/appello_dell_odg_contro_le_riforme_sulla_stampa__limitanti_-423555051/",
            "Content": "\"Rischiamo di assomigliare più alla Turchia che agli Stati Uniti\": è la denuncia del presidente dell'Ordine dei giornalisti, Carlo Bartoli, arrivata oggi nel corso di una conferenza a palazzo Grazioli, nella sede romana della Stampa estera. Un incontro per lanciare un appello alla politica contro \"una serie di norme - ha spiegato il capo dell'Odg - che, soprattutto se coordinate, limitano fortemente la libertà di stampa\", e la cui approvazione o possibile approvazione \"ci preoccupa\". Presunzione di innocenza, divieto di pubblicazione di ordinanze di custodia cautelare, azioni giudiziarie intimidatorie contro i giornalisti, riforma della diffamazione. \"Questa revisione delle leggi che riguardano l'attività della professione non è organica ed è dannosa - ha aggiunto Domenico Affinito, segretario generale aggiunto vicario della Fnsi - Avremmo bisogno di una nuova stagione legislativa che riprendesse in mano tutte le norme che riguardano la nostra professione. Alcune sono da riscrivere, la legge sulla stampa è del '48 e ha elementi antistorici al suo interno\". Su questi temi l'Ordine ha anche realizzato un e-book, 'Informazione e giustizia', a cura di un gruppo di lavoro dedicato coordinato da Gianluca Amadori. \"Non si tratta di iniziative casuali, messe una dietro l'altra fanno capire che c'è un disegno\", ha commentato Amadori, che poi ha ricordato come il ministro della Giustizia, Carlo Nordio, in un suo libro del '97, scrivesse: \"Se la legge consentisse la diffusione delle notizie attraverso un addetto stampa e con comunicati ufficiali, essi (i giornalisti, ndr) avrebbero il materiale dove lavorare, modellandovi i commenti che credono. Invece la riconosciuta ipocrisia del sistema, impedendo formalmente la divulgazione degli atti, consente di fatto l'arbitrarietà delle illazioni più fantasiose\"."
        },
        {
            "Title": "Kyrgios pronto a tornare e a sfidare Sinner: “Voglio uno Slam per far tacere tutti”",
            "Source": "Repubblica",
            "Date": "2024-10-15",
            "Link": "https://www.repubblica.it/sport/tennis/2024/10/14/news/kyrgios_ritorno_in_campo_sfida_sinner-423554409/",
            "Content": "Non ha mai nascosto il proprio astio nei confronti di Jannik Sinner, attaccandolo spesso anche per il 'caso Clostebol'. E ora Nick Kyrgios, il 'cattivo ragazzo' del tennis, è pronto a tornare in campo. Lo ha ufficializzato lui stesso, dopo averlo anticipato a inizio ottobre, al programma Code Sports di News Corp. Fermo da circa due anni circa a causa di una serie di infortuni al ginocchio, al piede e al polso, il piano del 29enne australiano prevede la partecipazione alla World Tennis League di fine anno come torneo di preparazione agli Australian Open, il primo Slam dell’anno in programma a gennao 2025. La doppia verità su Sinner del dottor Nick e di mister Kyrgios Gabriele Romagnoli 08 Settembre 2024 Kyrgios, perché torna Kyrgios tornerà \"perché c'è qualcosa che mi spinge a farlo” ha detto il tennista che si è guadagnato una reputazione notoriamente fumantina per i suoi scatti d'ira e gli sfoghi in partita all'inizio della sua carriera. “Ho battuto tutti, ho giocato una finale Slam (quella di Wimbledon 2022 persa contro Djokovic, ndr), ho vinto tanti titoli e ho guadagnato tanti soldi\". Sinner positivo all’antidoping ma scagionato. Kyrgios: “Ridicolo, dovrebbe stare fuori due anni” 20 Agosto 2024 La missione di Kyrgios Dopo l'annunciato addio Nadal e le ultime stagioni di Djokovic, Kyrgios punta in alto: \"L'unica cosa a cui punto ora è un Grande Slam. Penso che questa sia l'unica cosa che finalmente metterà a tacere le persone. Questa sarà la mia motivazione più profonda\". Il riferimento è all'etichetta di cattivo ragazzo: \"Penso di essere stato etichettato come tale perché ero un po’ fuori da quello che è un normale tennista. Gli australiani non credo la pensino così anche se all'inizio della carriera mi ritenevano un assassino\"."
        },
        {
            "Title": "Ruth Chepngetich, record del mondo della maratona femminile a Chicago",
            "Source": "Repubblica",
            "Date": "2024-10-15",
            "Link": "https://www.repubblica.it/sport/vari/2024/10/13/news/ruth_chepngetich_record_mondo_maratona_femminile-423552962/",
            "Content": "La keniana Ruth Chepngetich ha demolito il record del mondo della maratona femminile di quasi 2 minuti, vincendo a Chicago con il tempo di 2 ore 09 minuti e 57 secondi. Il vecchio primato apparteneva all'etiope Tigist Assefa, che lo scorso anno a Berlino aveva completato i 42,195 km in 2 ore 11 minuti e 53 secondi. WORLD RECORD ??'s Ruth Chepngetich destroys the marathon world record in Chicago with an incredible 2:09:57 ?That's almost 2 minutes faster than the previous world record She finishes in 10th place overall of the @ChiMarathon pic.twitter.com/ftM1J0j1F1— World Athletics (@WorldAthletics) October 13, 2024 La dedica a Kiptum Nella gara maschile si è imposto il connazionale John Korir (2h2’43”) succedendo al detentore del record mondiale Kelvin Kiptum, morto lo scorso febbraio all'età di 23 anni in un incidente stradale. “Dedico questo record a Kelvin, anche lui ha battuto un record del mondo qui e avrebbe potuto ancora farlo”, ha detto Chepngetich dopo il traguardo. “Avevo in mente questo record, era il mio sogno, e oggi tutto è stato perfetto”. Mark Kerrison Prima donna a scendere sotto le due ore e 10’ Chepngetich, 30 anni, ha compiuto un'impresa straordinaria diventando la prima donna a scendere sotto il muro delle 2 ore e 10’. La campionessa mondiale di maratona 2019 aveva già vinto due volte la maratona di Chicago, nel 2021 e nel 2022. Il suo record personale sulla distanza era di 2h14’18”."
        },
        {
            "Title": "Calciatori contro la Fifa: si gioca troppo. E presentano reclamo all’Unione",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/14/news/calciatori_contro_fifa_calendario_reclamo_ue-423554491/",
            "Content": "Il gioco è durato troppo. E i calciatori sono pronti a dire basta. Il calendario è intasato, è stressante, non c’è spazio per recuperare energie fisiche e mentali, alla lunga – si può dire? – diventa anche noioso. E i tanti infortuni fanno sorgere un dubbio: non avranno ragione i giocatori? E allora il gioco non è più lungo, si fa duro. Ci si rivolge all’Unione Europea. Il Mondiale per club 2025 e al Mondiale 2026 L'associazione delle Leghe, il sindacato dei calciatori, la Fifpro Europe, insieme a La Liga, hanno presentato reclamo alla Commissione Ue contro la Fifa per abuso di posizione dominante nell'imposizione del calendario delle partite internazionali 2025-2026: in particolare per l’organizzazione folle del Mondiale per club 2025 e del Mondiale 2026. Il nuovo Mondiale per club è a 32 squadre e il Mondiale per Nazionali a partire dal 2026 è stato allargato a 48 squadre: questo porterà a un aumento delle partite giocate dai calciatori più impiegati. Secondo il report del sindacato internazionale almeno 15 partite in più a stagione per i top club europei, e per i calciatori più impiegati almeno 80. \"Il calendario internazionale di calcio, eccessivamente saturato, mette a rischio la sicurezza e la salute dei giocatori – denunciano – e minaccia la sostenibilità economica e sociale di importanti competizioni nazionali apprezzate per generazioni dai tifosi in Europa e nel mondo\". Il reclamo Il reclamo, dettagliato e supportato da prove, è stato presentato alla direzione generale per la Concorrenza della Commissione europea, con un'azione legale ritenuta \"necessaria per salvaguardare il settore del calcio europeo\". Il conflitto d’interesse È stato messo in evidenza il \"conflitto d'interessi\" della Fifa, denunciando il mancato coinvolgimento nelle decisioni sul calendario di Leghe e calciatori, e accusano la Federazione internazionale di abusare del suo potere governativo per promuovere i propri interessi commerciali. Denunciano le parti: \"Le regole e la condotta della Fifa sono ben al di sotto di ciò che è richiesto dalla legge dell'Ue, e danneggiano gli interessi economici delle leghe nazionali e la salute e la sicurezza dei giocatori nel calcio europeo\". Quando il gioco si fa duro, entrano in campo gli avvocati. Calcagno: “Il calcio divora se stesso” Umberto Calcagno, presidente dell’Associazione italiana calciatori (Aic), dice: “Si gioca a una velocità di corsa superiore del 50 per cento rispetto a dieci anni fa. I campionati nazionali sviluppano lo stesso numero di partite, ma i tornei internazionali e club e nazionali propongono un numero di gare sempre crescente. Alcuni giocatori, penso a Barella o a uno dei top player della Juve, potrebbero arrivare a 82 partite a stagione. E metà del carico totale di minutaggio di una squadra è sulle gambe di soli otto giocatori della rosa. Il dato vale per i club che partecipano alle coppe, nei primi cinque campionati europei. E finiscono per fare una ventina di giornate di allenamento vero, da agosto a giugno”. E fa una previsione: “Il calcio sta divorando se stesso. E sarà sempre meno attrattivo dal punto di vista dello spettacolo”. Volpi: “Servono sette cambi e meno squadre” Quanto all’aumento degli infortuni, in particolare ai legamenti del ginocchio, il capo dello staff medico dell’Inter, Piero Volpi, intervenendo nel programma Radio anch’io di Radio Rai ha detto: \"Le lesioni sono in crescita anche per il numero di partite e la mancanza di tempo per allenarsi fra una e l’altra. Oggi i giocatori si allenano poco”. Volpi propone un turnover più equilibrato e l’aumento delle sostituzioni: “Le cinque attuali sono utili, ma sei o sette sarebbero meglio”. Il medico critica anche il calendario: “I giocatori sono sovraccaricati, senza tempo per recuperare, e le convocazioni in nazionale complicano ulteriormente la situazione. Bisogna ridurre il numero delle squadre nei campionati”. Ottobre in particolare è un mese critico, “perché si infittisce il calendario degli impegni”. In conclusione, secondo Volpi, “serve una riforma per tutelare la salute dei calciatori. E al tavolo per definirla devono sedere anche medici”."
        },
        {
            "Title": "Neonati morti, il giudice del riesame si è riservato di decidere sul carcere per Chiara Petrolini",
            "Source": "Repubblica",
            "Date": "2024-10-15",
            "Link": "https://bologna.repubblica.it/cronaca/2024/10/15/news/chiara_petrolini_neonati_morti_tribunale_riesame_bologna_parma-423556003/",
            "Content": "BOLOGNA -. Il giudice si è riservato di decidere nell'udienza al tribunale del Riesame di Bologna dove si è discusso l'appello della Procura di Parma che ha chiesto la custodia in carcere per Chiara Petrolini, attualmente ai domiciliari per omicidio e soppressione di cadavere dopo il ritrovamento, nel suo cortile di casa a Vignale di Traversetolo, dei corpi di due neonati. Le indagini dei carabinieri hanno portato a scoprire che li ha partoriti la 21enne, il primo a maggio 2023 e il secondo ad agosto di un anno dopo. Dopo due gravidanze tenute nascoste a tutti, familiari ed ex fidanzato compreso. La ragazza indagata, che negli ultimi due interrogatori si è avvalsa della facoltà di non rispondere, non era presente all'udienza, che si è svolta a porte chiuse. Erano presenti il suo difensore, avvocato Nicola Tria, e per la Procura di Parma la pm Francesca Arienti, davanti ai giudici del collegio (Mazzino Barbensi, Manuela Melloni, Renato Poschi). La decisione del giudice arriverà nelle prossime ore."
        },
        {
            "Title": "Spalletti fa una sorpresa a Vicario: “Domani in porta giochi tu”",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/nazionale/2024/10/13/news/spalletti_vicario_titolare-423553241/",
            "Content": "Udine – Spalletti torna nella città in cui ha costruito una parte importante della sua carriera: “E mi fa molto piacere giocare a Udine. Mi sono trovato benissimo qui, in una città civilissima: Pozzo è uno dei grandi presidenti che ho avuto nella mia carriera. La partita, a prescindere dal clima molto particolare in cui ci troveremo, è difficile, perché Israele è una squadra che sa giocare bene. Lo abbiamo capito perfettamente a Budapest”. Spalletti: “Molti israeliani sono contro la guerra, convinciamone altri” di Enrico Currò 13 Ottobre 2024 La sorpresa a Vicario: “Domani in porta giochi tu” Il ct prova a portare il discorso sul terreno calcistico: “Non tutti i nostri diffidati verranno esclusi. Per la delicatezza della partita non posso dare indizi sulla formazione”. Ma Spalletti è protagonista di un siparietto curioso, in conferenza stampa: annuncia a Vicario, che ancora non lo sapeva, che il titolare in porta sarà lui e non Donnarumma. Vicario: “Che orgoglio, davanti a famiglia e amici” Il portiere del Tottenham, tra l’altro nato e cresciuto a Udine, si sforza di restare imperturbabile: “Dal punto di vista personale, come figlio di questa città, sono orgoglioso di tornare a casa con la maglia della Nazionale. In Premier League sto arricchendo il mio bagaglio di esperienza”. Ma alla fine Vicario cede: “L’orgoglio è ancora più forte perché sarò titolare, davanti ai miei amici e alla mia famiglia”."
        },
        {
            "Title": "Campioni del servizio 2025 - Servizi, Fornitori & Immobili",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_servizi_fornitori__immobili-423547038/",
            "Content": ""
        },
        {
            "Title": "Inchiesta Liguria, sequestrati al “Comitato Giovanni Toti” oltre 175mila euro",
            "Source": "Repubblica",
            "Date": "2024-10-15",
            "Link": "https://genova.repubblica.it/cronaca/2024/10/14/news/inchiesta_liguria_sequestrati_al_comitato_giovanni_toti_oltre_175mila_euro-423554793/",
            "Content": "Quei soldi, aveva sempre detto agli inquirenti l’ex governatore della Liguria, «sono nella disponibilità del Comitato Giovanni Toti». E infatti ieri la Guardia di Finanza ha eseguito un sequestro preventivo presso il comitato di Toti, sede in salita Salvatore Viale, di oltre 175mila euro. Per l’esattezza, 175mila e 450 euro su un conto corrente Intesa San Paolo. La mossa della Procura, che ha chiesto e ottenuto il sequestro dal Gip Matteo Buffoni, è legata all’accordo sul patteggiamento fra lo stesso ex governatore e i pm Federico Manotti e Luca Monteverde, che dovrà essere vidimato dal giudice il prossimo 30 ottobre. Condizione imprescindibile per il patteggiamento è la confisca dei soldi ritenuti frutto della “corruzione nell’esercizio della funzione” e del “finanziamento illecito ai partiti” contestati a Toti. Quella cifra, ha sempre ritenuto il legale dell’ex presidente, Stefano Savi, è \"sui conti del Comitato”. E allora i pm non hanno potuto far altro che andare a prendere quei soldi, frutto dei “versamenti” illeciti dell’imprenditore portuale Aldo Spinelli e dell’ex dirigente di Esselunga Francesco Moncada. Per arrivare ai 175mila euro, però, bisogna contare anche i 91mila euro girati al Comitato dall’imprenditore della nautica Luigi Alberto Amico. Si tratta, come già raccontato, di una possibile nuova contestazione di corruzione che potrebbe finire nell’accordo sul patteggiamento e aumentare di qualche mese la pena di Toti al momento concordata in 2 anni e 1 mese."
        },
        {
            "Title": "Bonus edilizi, Leo: “Possibile tornare al 50% sulle ristrutturazioni per le prime case”",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/11/news/bonus_edilizi_leo_ritorno_50_prima_casa-423549585/",
            "Content": "MILANO – Il bonus per le ristrutturazioni edilizie potrebbe restare al 50% sulle prime case. Lo ha detto il viceministro dell’Economia Maurizio Leo al convegno “Far crescere insieme l'Italia”. \"Penso che potremo tornare a una detrazione del 50% sulle ristrutturazioni della prima casa, senza prendere impegni e compatibilmente con le risorse disponibili, ma non prometto niente\", ha detto. IL DOSSIER La manovra dei sacrifici Marco Bettazzi, Flavio Bini, Giuseppe Colombo, Aldo Fontanarosa 10 Ottobre 2024 Leo ha escluso invece una proroga della scadenza per il concordato. \"Se dipendesse da noi – ha chiarito - vorremmo dare una proroga all'infinito per il concordato. Siamo sempre ben consapevoli delle esigenze dei professionisti e delle imprese, ma siamo nell'impossibilità oggettiva di fare una proroga, perché se si va oltre coi tempi ci troviamo a non poter gestire una fase cruciale\". \"Siamo di fronte all'Europa - aggiunge - a cui dobbiamo dare una prova di serietà\". Rincari delle rendite catastali dopo il Superbonus: ecco quando scattano, i controlli e le sanzioni di Antonella Donati 09 Ottobre 2024 \"Lunedì 14 ottobre - ha ribadito - in tutti i cassetti fiscali dei contribuenti ci saranno tutti i dati e le condizioni per aderire al ravvedimento speciale\". \"Siamo ben consapevoli delle difficoltà dei professionisti in questi tempi - sottolinea - ma ci dobbiamo dare tutti una mano\". \"Nel cassetto fiscale di ognuno - prosegue Leo - ci sarà tutta la situazione dal 2018 al 2022 per presentare la proposta di adesione al contribuente\". \"Non appena ci siamo insediati - prosegue - stavano arrivando 28 milioni di cartelle esattoriali nelle case dei contribuenti. Abbiamo detto 'questo non si può fare, facciamo una tregua' e l'abbiamo fatta\". \"La riforma - conclude - è partita dalla tregua fiscale e sono fiducioso che entro agosto potremo completare tutto quello che c'è da completare, tutto il possibile\"."
        },
        {
            "Title": "Le aziende premiate dai clienti soddisfatti",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/le_aziende_premiate_dai_clienti_soddisfatti-423555914/",
            "Content": "Se fino a non molto tempo fa a un’azienda bastava avere un ottimo prodotto per avere successo, adesso non più. I clienti sono diventati più sofisticati e, soprattutto, più esigenti: un prodotto che risponda alle loro richieste è sempre necessario, ma oggi deve essere accompagnato da un servizio eccellente. E per servizio non si intende solo quello post-vendita in caso di problemi, ma l’intero processo, che parte con l’aiuto per la ricerca della soluzione più adatta, prosegue con la fase vera e propria dell’acquisto, dunque del pagamento, e finisce per l’appunto con il post-vendita. Le aziende, soprattutto le migliori, l’hanno capito da tempo e i risultati dell’undicesima edizione dell’indagine “Migliori in Italia – Campioni del Servizio 2025” dell’Istituto Tedesco Qualità e Finanza (Itqf) certificano questo stato di cose (e offrono una valida guida ai consumatori). \"La chiave per fidelizzare i clienti? Un buon prodotto è certamente importante, ma è il servizio a fare spesso la vera differenza - spiega Christian Bieker, direttore di Itqf - Questo è ciò che emerge dallo studio ‘Migliori in Italia – Campioni del Servizio 2025’, il cui obiettivo è confrontare i vari settori dell’economia italiana per identificare quelli con i più alti livelli di soddisfazione del cliente. L’indagine mette inoltre in luce le aziende che si distinguono in ciascun settore per la qualità del servizio offerto e rappresenta dunque un incentivo per migliorare costantemente i propri servizi, rispondendo meglio alle aspettative dei consumatori. E ricordo che il nostro sigillo è un marchio di certificazione registrato presso il ministero delle Imprese e del Made in Italy”. La parte alta della classifica di quest’anno non differisce molto da quella dell’anno, a conferma del fatto che le aziende che hanno deciso di puntare molto sul loro servizio ai clienti lo fanno con convinzione e non per una scelta estemporanea. Amazon, con un tasso di approvazione da parte dei clienti del 90,9%, occupa la prima posizione, seguita da Decathlon. Per entrambe le aziende si tratta di una riconferma. Cambia invece il terzo gradino del podio, dove quest’anno sale Paypal che, in maniera del tutto casuale, prende il posto di un altro servizio di pagamento, Bancomat, quest’anno in 17ª posizione. Anche il quarto posto vede infine la conferma dello stesso marchio del 2023, Tigotà. Tutti i nomi inclusi da Itqf nella Top 20 sono brand molto conosciuti, che operano nei più diversi settori. C’è quello digitale, rappresentato da Netflix (nona), YouTube music (decima) e Booking (tredicesima), ma figurano molto bene anche le realtà più orientate sui negozi fisici: Ikea è quinta, Leroy Merlin sesta e Conad undicesima. Spotify chiude la lista delle migliori venti aziende per servizio ai consumatori nella classifica stilata dall’Itqf: ha ottenuto il giudizio “eccellente” da parte dell’85,3% dei suoi clienti. Dalla finanza alla cassa, giudizi migliori a confronto Non sempre i settori nativi digitali sono più attenti alla qualità del servizio rispetto alla concorrenza tradizionale e - guardando alle classifiche dell’Itqf - il settore della “finanza” ne è la dimostrazione. Fra le “app di investimento e trading” la migliore risulta essere quella di Moneyfarm, il cui indice di gradimento si ferma però al 57,1%, mentre un operatore “tradizionale” come Intesa Sanpaolo, che si è dotato di strumenti digitali ma non è certo nato online, arriva al 72% nel “credito al consumo erogato da banche”. Lo stesso discorso vale per Generali, che nei “fondi pensione” ottiene il 70,2% di giudizi “eccellenti” da parte dei clienti. Anche nel settore “auto” la situazione non è poi molto diversa: nei servizi di car sharing, il vincitore Blablacar ottiene il 59,2% di approvazione. Europcar è invece primo nel noleggio a breve termine con il 72,6%. Nel comparto industriale dell’automotive i produttori di componenti superano le case d’auto: Toyota è il leader fra i costruttori e si ferma al 64,6%, mentre Michelin arriva all’84,8%. La sezione dedicata alla “casa”, infine, è molto dettagliata e vede eccellere Ikea (88,1%) che primeggia nell’arredamento casa (e rientra anche nella Top 20 assoluta), Samsung (82,2%) negli elettrodomestici e Bosch, che è il numero uno nelle caldaie (74,4%), nei piani cottura (78,4%) e nei piccoli elettrodomestici (77,4%). Chi primeggia nei settori: i big e l'attenzione al servizio Ci sono settori particolarmente attenti al servizio che offrono ai clienti e altri meno. Fra i primi c’è sicuramente quello che Itqf identifica come “spesa”, sotto il cui cappello vanno soprattutto gli operatori della Gdo; fra i secondi quello del “lavoro”. Nel mezzo, ma comunque più vicino ai primi che ai secondi, si trova la “salute”. Fra i big della distribuzione moderna, oltre a Conad che rientra nella Top 20, ci sono Arcaplanet (80,8%) che domina nel comparto “pet shop” e Lidl (80,7%) per la “spesa online”. Nella sezione “lavoro” troviamo invece Adecco, che riesce a mettersi alle spalle la concorrenza delle altre “agenzie interinali” con un percentuale di apprezzamento del 54,5%; vanno meglio i “corsi di lingua online” con Duolingo, che arriva al 71,3%. Nel comparto della “salute”, infine, spiccano le performance dei “centri ottici” guidati da Grandvision (78,4%), della “cosmetica naturale”, comparto nel quale il punteggio più alto (84,5%) va a L’erbolario, e delle “profumerie” che vedono primeggiare Douglas. Lifestyle & shopping, tecnologia, tempo libero e vacanze: ecco il top Forti del rapporto personale che possono stringere con i propri clienti, i negozianti al dettaglio hanno ben compreso l’importanza del servizio clienti. Le aziende comprese nella sezione “lifestyle&shopping” della classifica di Itqf mostrano generalmente voti molto positivi e più il brand è conosciuto, più sono alte le probabilità che sia apprezzato dai consumatori il suo servizio. Il marchio Chicco, per esempio, ha ottenuto l’81,6% di giudizi positivi nella categoria “abbigliamento e prodotti per l’infanzia”; Pandora è arrivata all’82,3% negli “accessori e bigiotteria”. Voti altrettanto eccellenti li ottengono Carpisa (79,8%) in “borse e valigie”, H&M (84%) nelle “catene di abbigliamento” e Calzedonia (85,5%) nelle “catene di negozi intimo”. Quest’ultimo brand rientra addirittura nella Top 20, per la precisione in sedicesima posizione. E non è un caso che della categoria “lifestyle&shopping” facciano parte anche i primi due in assoluto della classifica Itqf: Amazon e Decathlon. Un altro settore molto attento al cliente è quello della “tecnologia”, che, essendo però molto ampio, presenta al suo interno situazioni anche parecchio differenti fra loro. Samsung, per esempio, brilla in diversi settori (84,1% negli smartphone e 79,7% nei proiettori, solo per citarne alcune), mentre nei “servizi di hosting web” Aruba sbaraglia la concorrenza con il 63,8% di apprezzamento, con tutti gli altri concorrenti al di sotto del 60%. Anche gli operatori di telefonia mobile non ricevono un caloroso applauso dai consumatori: con l’eccezione di Iliad (77,2%), tutti gli altri sono sotto la soglia del 70%. Nelle ultime due macro categorie, “Tempo libero” e “Vacanze e viaggi”, vanno infine segnalati i risultati conseguiti da McDonald’s (86% nella “grande ristorazione multilocalizzata”), Just Eat (84,3% nel “cibo a domicilio”), Gardaland Resort (83% nei “parchi divertimento”), Lufthansa (81% nelle “compagnie aeree”) e Trivago (84,7% nei “portali di comparazione dei prezzi degli hotel”). Le valutazioni dei consumatori sulla metodologia del servizio Per redigere la classifica dei campioni del servizio, Itqf ha condotto un sondaggio con il metodo Cawi, Computer assisted web interview, che ha permesso di raccogliere 363.986 valutazioni relative a 2.266 aziende. Le interviste sono state effettuate nel periodo luglio-agosto di quest’anno: agli intervistati è stato chiesto di valutare il servizio ricevuto dalle aziende con cui hanno interagito negli ultimi tre anni. Sulla base delle risposte è stato calcolato il cosiddetto “Service experience score” (Ses), che misura la percentuale di clienti che valuta il servizio di un’azienda come eccellente. La metodologia non si limita ai singoli aspetti del servizio, ma considera anche il rapporto complessivo con i clienti e l’esperienza d’acquisto. Per ciascuno dei 223 settori esaminati - rispetto all’anno scorso l’indagine ha ampliato la copertura a livello settoriale del 10% - è stato calcolato un punteggio Ses che riflette la percentuale media di italiani che ha espresso un giudizio positivo sul servizio ricevuto. Le aziende con un punteggio superiore alla media del proprio settore hanno ottenuto la certificazione “Top Servizio”, mentre quelle che hanno fatto registrare il punteggio più alto all’interno del settore in cui operano hanno ricevuto il riconoscimento “N.1 Servizio”."
        },
        {
            "Title": "Campioni del servizio 2025 - Spesa",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_spesa-423547067/",
            "Content": "Argomenti migliori-campioni-del-servizio"
        },
        {
            "Title": "I re del tennis in Arabia: sei milioni di ragioni per Sinner e Alcaraz",
            "Source": "Repubblica",
            "Date": "2024-10-15",
            "Link": "https://www.repubblica.it/sport/tennis/2024/10/15/news/sinner_arabia_saudita_sei_milioni-423555197/",
            "Content": "C’è stata la stagione australiana conclusa con la finale di Melbourne vinta da Sinner, seguita da quella della terra sudamericana e del cemento Usa. La terra rossa ha avuto i suoi due mesi di fuoco che hanno preceduto come sempre l’erba non solo britannica, ma poi è tornata in auge per le Olimpiadi di Parigi. Il rovente cemento americano ha chiuso l’estate prima del tour orientale (Sinner ancora pigliatutto), e in questa che è più di una maratona ci si prepara al gran finale delle Atp Finals e della Davis. Ci si potrebbe riposare, dedicarsi a blande sessioni di recupero muscolare e psicofisico. Invece no: si vola in Arabia. Perché si sta per consumare il più ricco torneo di tennis che la storia ricordi. Nella terra promessa del regno saudita, se così si può chiamare una nazione che anche in un ricchissimo circuito vuole lasciare il segno alla sua maniera. Investendo il massimo, richiedendo il meglio. E il torneo Six Kings Slam l’ha avuto: oltre a Sinner, Novak Djokovic, Carlos Alcaraz, Daniil Medvedev, Holger Rune e Rafa Nadal. Tutti, tranne Rafa, reduci dalla tournée cinese appena conclusa con la presa del potere di Jannik nei confronti di Djokovic. Ma c’è anche un potere abbastanza affascinante che convince a partire per Riad: il montepremi. Gettone di presenza da 1,5 milioni di dollari, 4,5 milioni al vincitore. Totale 6 milioni per chi la spunta in finale, il doppio di Wimbledon, più di quello che Sinner ha guadagnato per i titoli all’Australian Open e allo Us Open messi insieme. Da Djokovic a Sinner, il momento perfetto in cui il tempo volta pagina di Emanuela Audisio 14 Ottobre 2024 Si comincia con Medvedev-Sinner Era veramente difficile dire di no: senza tradizione è il budget a creare l’evento, e ora è chiaro che in Arabia bisogna esserci, anche per chi ha guadagnato tanto. A partire da Sinner che ha già superato il montepremi stagionale del 2023 (8.298.379 dollari). È molto più di un’esibizione, quella in programma dal 16 al 19 ottobre. Si comincerà domani alle 18,30 con un classico di questa stagione: Medvedev-Sinner. Va bene che Jannik ha vinto sempre tranne a Wimbledon, ma ora arriva la partita più ricca e non sarebbe il caso di abbassare il ritmo proprio adesso (in semifinale tra l’altro c’è Djokovic). Pure Nadal (opposto al vincitore di Rune-Alcaraz) ha fissato il suo addio in una suggestiva fase finale di Coppa Davis, ma prima ha ceduto al richiamo saudita. Lanciato dal brand Riad Season che ha organizzato, tra l’altro, il mondiale Ibf in cui Joshua è stato battuto da Dubois a Wembley, e il prossimo mondiale Wbc, Wba e Wbo tra Usyk e Fury il 21 dicembre proprio a Riad. L’ingresso nel mondo del tennis è stato abbinato a uno sfarzoso spot, un po’ tech un po’ barocco, che ha fatto piombare i “6 Re” in un’atmosfera da videogame: Sinner è diventato elegante cavaliere rinascimentale, Rune si è trasformato in capitano di una nave vichinga, Djokovic è diventato capobranco di lupi. Sinner asso pigliatutto: a Shanghai Djokovic gli ha ceduto il futuro di Paolo Rossi 14 Ottobre 2024 Il botta e risposta tra Sinner e Alcaraz Tutto bello, tutto inquietante, per i ritmi che questa nuova realtà imporrà a campioni già abbastanza spremuti. È freschissimo il botta e risposta su questo tema tra Sinner e Alcaraz, con lo spagnolo pronto ad azzardare “in qualche modo ci uccideranno”, e l’italiano a ribattere “possiamo scegliere quali tornei giocare e quali no”. In questo caso, entrambi hanno detto sì. Ma se i due si dovessero affrontare anche a Riad, a incendiare la finale non saranno solo i petrodollari ma una benzina ancora più potente: la rivalità."
        },
        {
            "Title": "Paolo Sorrentino tra Conte e Maradona: “Siamo tornati a vedere le partite degli azzurri, prima neanche quello...Baggio? E’ il vice Diego...”",
            "Source": "Repubblica",
            "Date": "2024-10-15",
            "Link": "https://napoli.repubblica.it/sport/2024/10/14/news/paolo_sorrentino_tra_conte_e_maradona_siamo_tornati_a_vedere_le_partite_degli_azzurri_prima_neanche_quellobaggio_e__i-423553991/",
            "Content": "E’ un grande tifoso del Napoli. Della fede calcistica azzurra di Paolo Sorrentino si è detto praticamente tutto, così come della sua grande ammirazione per Diego Armando Maradona, cui dedicò la conquista dell’Oscar per ‘La Grande Bellezza’. Il Napoli compare spesso nei lavori del regista, ieri ospite di Fabio Fazio a ‘Che tempo che fa’ sul Nove, per parlare di Parthenope, il suo prossimo film, in uscita nelle sale il 24 ottobre. Sorrentino ha ovviamente risposto del momento del Napoli, al quale ha dedicato una battuta che rivela pure tanta scaramanzia, caratteristica classica degli appassionati azzurri. Inutile parlare del primo posto, Sorrentino ha – però – strappato un sorriso con una battuta semplice ma molto efficace sulla squadra allenata da Antonio Conte: “Il Napoli? Siamo pronti a vedere le partite, fino a poco fa neanche quello. Mi sembra un passo in avanti”. Chiaro il riferimento al campionato post scudetto concluso con il decimo posto: tre allenatori sulla panchina (Garcia, Mazzarri e Calzona) e l’uscita dall’Europa dopo ben quattordici anni, questa la sintomi di un bilancio disastroso. Adesso c’è Conte e la situazione sembra diversa. Sorrentino ha dedicato un pensiero a Roberto Baggio, ospite dopo di lui assieme a Pep Guardiola, nella trasmissione di Fazio. Il regista ha una grande ammirazione per il Divin Codino e non l’ha nascosta: “E’ il vice Maradona – ha sorriso – che scherziamo…”. Il calcio è presente anche in Parthenope: “E’ una grande forma di spettacolo, così come il cinema. Il calcio è entrato anche in questo film, non come in quello precedente, ma c’è”."
        },
        {
            "Title": "Leonardo-Rheinmetall, via alla joint venture: nasce l’alleanza italo-tedesca sui carri armati",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/10/15/news/leonardo-rheinmetall_joint_venture-423556023/",
            "Content": "MILANO – Un’intesa italo-tedesca sul fronte della Difesa. È quella siglata oggi a Roma, con la nascita della joint venture paritetica tra Leonardo e Rheinmetall. la società avrà sede legale a Roma e sede operativa a La Spezia. E' una alleanza italo-tedesca per i carri armati che ha prende vita come \"obiettivo primario\" per le megacommesse da oltre 20 miliardi in 10 anni dell'Esercito Italiano per rinnovare la vecchia flotta degli Ariete e dei Dardo, con 280 carri armati, in parte in versione da combattimento e in parte in versione da supporto, e più di mille cingolati leggeri. Ma punta anche sull'export e, soprattutto, guarda in prospettiva alle opportunità del futuro programma per un nuovo carro armato pesante europeo 'Main Ground Combat System'. Nel complesso, è un mercato che è stato stimato del valore di oltre 50 miliardi. La ripartizione del lavoro sarà al 50% tra Leonardo e Rheinmetall, con il 60% delle attività da svolgere in Italia. Il nome dato alla nuova società paritetica è Leonardo Rheinmetall Military Vehicles . Joint venture che nasce \"con l'obiettivo di formare un nuovo nucleo europeo per lo sviluppo e la produzione di veicoli militari da combattimento in Europa\", ricordano i due partner che avevano dato il via al progetto firmando a inizio luglio un memorandum of understanding e sono azionisti al 50% Il perfezionamento degli accordi e la costituzione della società sono attesi entro il primo trimestre 2025. Obiettivo primario della joint venture - viene spiegato - è lo sviluppo industriale e la successiva commercializzazione del nuovo Main Battle Tank italiano e della nuova piattaforma Lynx per il programma Armored Infantry Combat System nell'ambito del programma per i sistemi terrestri dell'Esercito Italiano. È previsto anche lo sviluppo e la produzione di altri veicoli di questa famiglia, come veicoli da recupero, da ingegneria e da posaponti. Entrambi i partner si aspettano inoltre che i loro prodotti congiunti offrano ampie opportunità di vendita sui mercati internazionali. Il Panther KF51 sviluppato da Rheinmetall costituirà la base per il nuovo carro armato che sostituirà l'Ariete nell'esercito italiano. Il programma italiano dell'Aics prevede l'acquisizione futura di oltre 1.000 sistemi di combattimento corazzati in 16 varianti. Oltre al classico veicolo da combattimento di fanteria, ci saranno versioni antiaeree (Skyranger), da ricognizione e anticarro. Tutti i modelli avranno un design modulare e il veicolo da combattimento di fanteria Rheinmetall Lynx costituirà la base tecnologica. Per la joint venture è stata concordata una ripartizione del lavoro 50:50, con il 60% delle attività da svolgere in Italia, incluso integrazione, test di omologazione, attività di consegna e supporto logistico. Nell'ambito dei programmi Mbt e Aics, i sistemi di missione, le suite elettroniche e l'integrazione delle armi saranno sviluppati e prodotti da Leonardo secondo i requisiti del cliente italiano."
        },
        {
            "Title": "Giulia Conti: “ Con Luna Rossa abbiamo scritto la storia femminile, ma ora vorrei una donna tra gli uomini”",
            "Source": "Repubblica",
            "Date": "2024-10-15",
            "Link": "https://www.repubblica.it/sport/vari/2024/10/13/news/giulia_conti_luna_rossa_intervista_-423551965/",
            "Content": "Hanno vinto le donne, e ancora prima i ragazzi, il futuro è di Luna Rossa anche se l’amarezza continua a scorrere per l’America’s Cup perduta dalla barca madre (e New Zealand nelle prime due regate contro Ineos, è già 2-0). L’Italia vince nella stessa edizione due coppe, non era mai successo, la più piccola AC40 timonata da Giulia Conti e Margherita Porro, con Maria Giubilei e Giulia Fava trimmer, sconfigge Ineos Britannia in finale e si aggiudica la Women’s America’s Cup. Luna Rossa ha voluto fortemente questi successi, nonostante le parole fedeli alla tradizione di Patrizio Bertelli che si era detto «contrario agli equipaggi misti». La realtà è ben diversa, e la racconta da Barcellona Giulia Conti, 4 Olimpiadi alle spalle, leader di Luna Rosa. Luna Rossa vince l’America’s Cup donne: battute le inglesi in finale 12 Ottobre 2024 Giulia, come ha vissuto questa coppa? «Ci sono stati momenti duri, sono state due settimane toste per le attese, il vento che c’era e non c’era, le regate annullate. Ma la coesione di squadra ci ha permesso di scrivere un pezzo di storia della vela femminile». Com’è nato questo successo? «È stato un percorso iniziato a gennaio, con gli allenamenti a Cagliari sul simulatore e sull’AC40. Un progetto condiviso sin dal primo giorno con l’equipaggio Youth». America’s Cup, New Zealand fa subito la voce grossa: dominate le prime due regate contro Ineos 12 Ottobre 2024 In che modo avete collaborato con i ragazzi, a partire dal fenomeno Marco Gradoni? «Non ci vediamo come due squadre: siamo una squadra unica. Abbiamo aiutato i ragazzi quando facevano le regate come loro hanno fatto con noi. È stata un’emozione grandissima vederli vincere perché abbiamo lavorato insieme dal primo momento. All’inizio loro erano un po’ più avanti di noi in termini di gestione della barca, ma abbiamo sempre navigato insieme, magari due ragazzi e due ragazze sull’AC40. Si è creata una sinergia bellissima che ora ci rende tutti così felici». Ci pensa mai a una Coppa America sulla barca “maggiore”? «Non sto pensando tanto al futuro perché è già grandioso quel che stiamo facendo adesso, la prima Coppa femminile, sono tremendamente orgogliosa, stiamo facendo la storia». Però si comincia a parlare di una prossima edizione con equipaggi misti. «Sarebbe bello, ovviamente, vedere delle donne a bordo dell’AC75. Perché di esperienza ne stiamo facendo parecchia su queste barche, e la Coppa America femminile è nata per dare la possibilità a noi di colmare il gap di esperienza che ancora c’è con gli uomini. Non nego certo quanto tutto quel che è successo mi stia ispirando»."
        },
        {
            "Title": "Campioni del servizio 2025 - Top 20",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025__top_20-423546899/",
            "Content": "Argomenti migliori-campioni-del-servizio"
        },
        {
            "Title": "Taiwan, rilevato il record di 153 aerei militari della Cina",
            "Source": "Repubblica",
            "Date": "2024-10-15",
            "Link": "https://www.repubblica.it/esteri/2024/10/15/news/taiwan_rilevato_il_record_di_153_aerei_militari_cinesi-423555494/",
            "Content": "Taiwan ha rilevato un record di 153 aerei militari cinesi attivi intorno all'isola, a conclusione della giornata delle 'Joint Sword 2024/B', le esercitazioni di lunedì con cui Pechino ha voluto inviare un \"severo avvertimento\" alla leadership di Taipei per \"atti separatisti delle forze indipendentiste\". Gli aerei sono stati avvistati nelle 24 ore fino alle 6 locali (mezzanotte in Italia), ha riferito il ministero della Difesa in una nota, segnando il numero più alto di sempre per un singolo giorno. Pechino ha schierato aerei da combattimento, droni, navi da guerra e unità della guardia costiera per circondare la provincia ribelle."
        },
        {
            "Title": "La testimonianza da Deir Al Balah a Gaza incendio",
            "Source": "Repubblica",
            "Date": "2024-10-15",
            "Link": "https://www.repubblica.it/esteri/2024/10/14/news/attacco_deir_al_balah_gaza_incendio_testimonianza-423554384/",
            "Content": "DEIR AL BALAH – In questa terra piena di dolore, nel cuore di Deir al-Balah, dove la sofferenza sembra non avere mai fine, Gaza si è svegliata in un nuovo incubo. Non passa giorno senza che questa città affoghi in un mare di sangue e distruzione, e oggi non è stato diverso. È stato più terrificante - è stata l'alba di un inferno. Guerra in Israele: la diretta di oggi Israele mostra i tunnel e accusa l’Onu Raid israeliani a Gaza e in Libano L’inferno di fuoco di Deir al-Balah Save the children: “Allarme a Gaza” Dossier - Sentieri di guerra All'Ospedale dei Martiri di Al-Aqsa, in un cortile dove si riunivano coloro che non avevano più una casa, è accaduto qualcosa che va oltre l’immaginazione. Le tende delle famiglie sfollate sono state divorate dalle fiamme dopo essere state colpite dai bombardamenti militari israeliani. L’incendio ha distrutto tutto, senza pietà. Ero sveglia, osservavo la notte interminabile dispiegarsi. Il suono delle esplosioni mi ha letteralmente assordato, il terreno sotto di me tremava ad ogni detonazione. Il cielo sopra Deir al-Balah si è illuminato con fiamme fitte, e da lontano si sentivano urla lancinanti. Sono grida a cui sono abituata e che lentamente incidono una ferita profonda nel cuore che non guarirà mai. Un'esplosione dopo l'altra, e il fuoco si è diffuso con una velocità pazzesca, consumando più di trenta tende, divorando corpi, divorando l'aria, lasciandosi dietro solo ceneri e urla. Soccorsi impossibili L’incendio era incontrollabile. Le squadre di difesa civile non riuscivano a raggiungere la scena; le strade erano bloccate, e le risorse erano quasi inesistenti. Non c'era acqua, nessun attrezzatura per spegnere le fiamme. Ma la gente non si è arresa. Gli sfollati hanno cercato con tutte le loro forze di spegnere l’incendio con le coperte destinate a scaldarli nelle amare notti invernali, in una ennesima ironia macabra. Ha vinto il fuoco: sono bruciate coperte e corpi ed è rimasto solo il fumo e l’inascoltabile suono dell’agonia. (agf) La settima volta Non è la prima volta che l'esercito israeliano prende di mira questa zona; è la settima. Come se fossero determinati a cancellare ogni traccia di vita qui. Sapevano che questo posto ospitava persone sfollate, coloro che fuggivano dalla morte. Sapevano che i giornalisti si riunivano qui in gran numero per coprire i massacri. Per la prima volta, ho visto giornalisti piangere come bambini, piangere con un dolore indescrivibile, piangere su una scena troppo travolgente da comprendere. Fino ad ora, il numero dei morti è arrivato a quattro, ma i numeri non importano più. Ogni minuto che passa significa anime perse. Il numero di feriti ha superato quaranta. Tra i morti ci sono bambini e donne: i loro corpi si sono sciolti nel fuoco come candele. Sono stati ridotti a niente, a semplici resti che non assomigliano più ai loro volti o ai loro sogni. I corpi sono scomparsi, i morti non hanno più corpi, e alcuni sono ancora dispersi. Il fuoco non ha lasciato nulla dietro di sé, nemmeno l'ospedale stesso, che ha subito danni estesi. Mohammed: “Abbiamo visto un uomo bruciare lentamente” Ho chiamato il mio amico Mohammed, che vive vicino all'Ospedale dei Martiri di Al-Aqsa. La sua voce tremava, come se piangesse senza emettere suoni. Mi ha detto con voce rotta: “Ero lì. Abbiamo provato a spegnere il fuoco, ma non abbiamo potuto fare nulla. C'era un uomo, che alzava le mani, gridando aiuto, ma nessuno poteva raggiungerlo. Abbiamo guardato mentre bruciava lentamente, il fuoco che lo consumava mentre noi eravamo impotenti”. Le sue parole erano piene di dolore, e mi sentivo impotente. Non avevo niente da dire. Come consoli qualcuno che ha assistito a questo incubo? Come descrivi questo dolore? Siamo rimasti in silenzio per molto tempo, fino a quando la chiamata è finita. (agf) Ciò che ha reso questa notte ancora peggiore è che non è stata l'unica tragedia. A Nuseirat, un'altra strage ha avuto luogo. La Scuola Al-Mufti è stata colpita da bombardamenti brutali, che hanno causato 22 morti, tra cui 15 bambini e una donna. Più di 80 sono rimasti feriti, alcuni tra la vita e la morte, e i numeri continuano a salire. Questa notte è stata piena di sangue e distruzione—62 morti in poche ore, 200 feriti, come se Gaza fosse intrappolata in un loop infinito di tormento continuo.Dal momento dell'inizio di questa guerra il 7 ottobre fino ad ora, il numero di morti è arrivato a 42.289, e quasi 100.000 sono rimasti feriti. Questi numeri non sono solo statistiche—sono vite, storie, famiglie che hanno perso tutto. E il mondo guarda altrove Dall'alba, ho seguito le notizie, cambiando canali, e sento un profondo senso di imbarazzo. Come possono i media trattare un evento del genere con così tanta freddezza? Alcuni canali menzionano questo incidente orribile in una sola frase, niente di più: “Un incendio è scoppiato nelle tende delle persone sfollate all'Ospedale dei Martiri di Al-Aqsa nel centro di Gaza”. E basta. Come se fosse un incidente passeggero, qualcosa di banale. Come può tutto questo dolore essere ridotto a una sola riga? Dov'è l'umanità nella copertura mediatica? (agf) Questo non è solo un incendio. Questo non sono solo fiamme che consumano le tende. Questa è una strage, un genocidio sistematico contro civili innocenti, un altro crimine aggiunto alla lunga lista di crimini commessi da Israele contro il nostro popolo."
        },
        {
            "Title": "L’elogio della gentilezza nei luoghi di lavoro: così i risultati dipendono dall’educazione",
            "Source": "Repubblica",
            "Date": "2024-10-15",
            "Link": "https://www.repubblica.it/economia/2024/09/29/news/gentilezza_lavoro_risultati_educazione-423525566/",
            "Content": "ROMA – La gentilezza è sempre più di moda. Andrebbe inserita nei curriculum o negli annunci di ricerca al lavoro. Gli editori producono libri di economia con titoli come The Power of Nice o Elogio della gentilezza o ancora L’arte di essere gentile. LinkedIn è invaso da video che mostrano manager che sono incredibilmente generosi con i senzatetto, fanno volontariato e hanno un cuore d’oro. Le aziende sponsorizzano sempre più i valori della grazia e gentilezza d’animo. Al lavoro ma non solo. Giornata mondiale della gentilezza, cos’è e perché si celebra oggi a cura della redazione Cronaca 13 Novembre 2023 Una moda banale e rivelatrice Secondo un editoriale dell’Economist la moda della gentilezza è però contemporaneamente “banale e rivelatrice”. “Banale”, perché non è certo una sorpresa che le persone rispondano positivamente al comportamento educato di colleghi e capi. Ci vorrebbe un bel coraggio – ironizza l’Economist – per affermare il contrario e scrivere libri che elogiano l’antipatia dietro la scrivania. Sarebbe una sorta di assurdo elogio del lavorativamente scorretto. “Rivelatrice”, perché mostra come il pendolo della leadership stia cambiando e virando verso un modo molto più educato di comandare. Il capo migliore? Quello che sa far rallentare i suoi dipendenti 03 Febbraio 2024 Studi e ricerche sull’argomento si sprecano. Una recente meta-analisi sulla gentilezza e sulla leadership efficace, condotta dalla Texas Tech University conclude che spesso le due cose vanno di pari passo. Mentre degli studi sulla gradevolezza dei capi, rivelano come uno dei tratti della personalità dei \"Big Five\" (insieme all'apertura all'esperienza, alla coscienziosità, all'estroversione e al nevroticismo), è proprio quello legato al comportamento etico, alla fiducia sul posto di lavoro e alla sicurezza psicologica. Un recente articolo della Stanford University ha esaminato la relazione che si crea tra la personalità dei dirigenti e come vengono percepiti. Secondo il sito di valutazione dei dipendenti Glassdoor, i capi gradevoli sono sinonimo di culture più collaborative e innovative. Parte di questo cambiamento riflette senza dubbio il modo in cui le organizzazioni si sono evolute: i team contano più del potere del singolo. E ancora. Uno studio dell'University College di Londra ha esaminato le prestazioni degli studenti Mba alla London Business School in dieci anni accademici e ha scoperto che la gradevolezza migliora i risultati. Ci si è insomma definitivamente allontanati dallo stereotipo che \"i bravi ragazzi finiscono ultimi\", e in particolare è in atto la riscossa per le donne che hanno sofferto a lungo per il pregiudizio di essere meno competenti se mostrano calore. Cosa conta per un capo La gradevolezza non è però l'unica caratteristica che conta per un capo: una persona deliziosa ma altamente nevrotica potrebbe avere difficoltà in situazioni stressanti. Anche il parere dei dipendenti varia: ad alcuni importa meno dell'empatia e di più dei soldi. Le persone che ottengono un punteggio inferiore in termini di gradevolezza sono inclini a essere meno fiduciose, più competitive e più conflittuali. E naturalmente si cambia da settore a settore. i capi del settore finanziario sono generalmente meno gentili rispetto a quelli che lavorano nel settore sanitario. Non solo. La gentilezza può anche contare meno in ruoli in cui la negoziazione è molto intensa, come le vendite. La scortesia non va di moda Ciò per cui sicuramente non c'è scusa è la scortesia. Esiste un livello base di decenza, civiltà e cortesia a cui tutti hanno diritto e da cui tutte le organizzazioni traggono beneficio. Insomma, la gentilezza non è ancora sicuro che sia sinonimo di successo di gestione. Ma la sua assenza è certamente un fallimento di gestione. Questo è un articolo a pagamento, ma oggi te lo regaliamo."
        },
        {
            "Title": "\"Favori da aziende per ristrutturare aule del tribunale, caserme e altri edifici pubblici”: sequestri e perquisizioni nei confronti di dirigenti del Provveditorato e imprenditori - la Repubblica",
            "Source": "Repubblica",
            "Date": "2024-10-15",
            "Link": "https://genova.repubblica.it/cronaca/2024/10/15/news/favori_aziende_appalti_provveditorato_opere_pubbliche_genova_liguria_caserme-423556101/",
            "Content": "Da una parte gli appalti per ristrutturare caserme di polizia, di guardia di finanza, e altri edifici pubblici. Come le aule del tribunale da adeguare alle norme anit Covid. Secondo la Procura di Genova, “spezzettati” per poterli assegnare sempre alle solite aziende. Che contraccambiavano con favori di vario tipo, il tutto per cinque anni, dal 2019 al 2024. Così questa mattina le stesse fiamme gialle, su disposizione della pm Patrizia Petruzziello, hanno effettuato sequestri e perquisizioni nei confronti di sette dipendenti pubblici, in particolare dirigenti del Provveditorato alle opere pubbliche, e undici fra imprenditori e dipendenti delle stesse ditte private. Contestando a vario titolo una sfilza di reati: turbata libertà degli incanti, peculato, corruzione per un atto contrario ai doveri d'ufficio, truffa ai danni dello Stato o di un altro ente pubblico, falsità materiale commessa dal pubblico ufficiale in atti pubblici, frode nelle pubbliche forniture, rivelazione ed utilizzazione di segreti di ufficio, falsità ideologica commessa dal pubblico ufficiale in atti pubblici). Per quanto riguarda i dipendenti pubblici, scrive in una nota il procuratore capo Nicola Piacente, si tratta di «un dirigente tecnico pro tempore del provveditorato alle opere pubbliche di Genova in pensione, un dirigente con incarichi sia presso la Prefettura che presso la Questura di Genova, un sovrintendente del ruolo tecnico della locale Questura, due impiegati del Provveditorato Interregionale opere pubbliche per il Piemonte, Liguria e Valle d’Aosta con sede a Genova, nonché un funzionario dell’Agenzia del Demanio – Direzione Regionale Liguria». Oltre che a casa e negli uffici degli indagati, le perquisizioni sono in corso presso la Prefettura, la Questura, l’Agenzia del Demanio Direzione Regionale Liguria e il Provveditorato Interregionale OO.PP. per il Piemonte, Liguria e Valle d’Aosta con sede a Genova. Fra gli appalti finiti nel mirino, la ristrutturazione della caserma di polizia a Sturla, del reparto Mobile di Bolzaneto, alcuni lavori in Questura, oltre che sedi della Guardia di Finanza e, appunto, lo stessoi tribunale di Genova."
        },
        {
            "Title": "Silvano Janes muore agli Europei gravel di Asiago: stroncato da un infarto mentre gareggiava tra i master",
            "Source": "Repubblica",
            "Date": "2024-10-15",
            "Link": "https://www.repubblica.it/sport/ciclismo/2024/10/13/news/silvano_janes_morto_europei_gravel_asiago_infarto-423552958/",
            "Content": "Tragedia agli Europei Gravel di Asiago 2024. È morto in seguito ad un malore un cicloamatore italiano, Silvano Janes, 69 anni, molto noto soprattutto nel suo Trentino ma capace anche di conquistare numerose maglie iridate master: apparteneva alla categoria 65-69. È caduto a terra, esanime, dopo tre chilometri del percorso: è stato immediatamente soccorso dal medico rianimatore (ce n’erano quattro a bordo di ambulanze e quad), che ha provato a rianimarlo per 35’ ma purtroppo senza esito. Tra strada e mountain bike, Janes aveva vinto tra i cicloamatori dieci Mondiali (l’ultima a fine agosto in Mtb ad Andorra), cinque titoli europei e quaranta tricolori. We are deeply saddened to share that Silvano Janes (ITA, Master 65-69) suddenly passed away during the UEC Gravel European Championships in Asiago (Ita).UEC and the organizing committee extend their heartfelt condolences to the family and loved ones during this difficult time."
        },
        {
            "Title": "Il calciatore del Padova condannato per stupro gioca in campionato, tecnico e società lo difendono. Ed è polemica",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/2024/10/14/news/calciatore_padova_condanna_stupro_gioca_polemica-423554911/",
            "Content": "Il 10 ottobre la condanna in primo grado per violenza sessuale, il 12 la partita contro la Giana Erminio a Gorgonzola. Lo scorso sabato Michael Liguori, il calciatore del Padova giudicato colpevole dal Tribunale di Teramo (3 anni e 4 mesi per violenza aggravata nei confronti di una 14enne presso la stazione di Alba Adriatica), è sceso in campo tra le polemiche. Dopo la condanna, l’attaccante 25enne è stato convocato regolarmente per il match di Serie C vinto 1-0 dal club veneto, capolista del girone A. Per il tecnico “sarebbe stato bello se avesse segnato” Il tecnico Matteo Andreoletti lo ha inserito nel secondo tempo, senza grandi risultati: “Non ho trovato il solito Michael”, ha ammesso il mister. “Sono episodi molto spiacevoli — ha continuato — ed è comprensibile il suo stato d’animo. È un ragazzo molto innamorato del calcio, ha spinto tanto anche alla vigilia cercando di ritrovare il contatto con il campo. Si è meritato di entrare. Michael era l’attaccante più ‘sporco’, per così dire, che avevo per questa partita. Sarebbe stato bello se avesse segnato, sarebbe stato un modo per ritrovare un po’ di serenità”. La consigliera comunale Gallani: “Sarebbe stato bello un messaggio diverso” Tra la protezione del suo club e il silenzio della tifoseria, Liguori ha trovato però l’opposizione del mondo politico. Così Chiara Gallani, consigliera comunale di Coalizione Civica del comune veneto: “Di fronte a una condanna così pesante, sia pure in primo grado, la società avrebbe potuto e dovuto lanciare un messaggio diverso, se non altro mostrando maggiore sensibilità non solo nei confronti della presunta vittima, ma anche verso il contesto culturale che, a fatica, si sta cercando di costruire. Un contesto, cioè, dove va data sempre maggior attenzione al tema della violenza di genere e a quello dei femminicidi”. L’ex assessora ha puntato quindi il dito contro il Calcio Padova, per aver assunto un atteggiamento troppo indulgente nei confronti del suo tesserato. “Detto questo, tornando al messaggio diffuso dalla società, sembra quasi che non sia successo niente, mentre, ripeto, una condanna così pesante, anche se solo in primo grado, non può essere sottovalutata, se non ignorata in questo modo. Insomma, sarebbe stata necessaria maggiore cautela. E in proposito, mi chiedo anche cosa possa pensare la ragazza che sarebbe stata abusata sessualmente, che così corre quasi il rischio di sentirsi vittima una seconda volta”, ha continuato la consigliera. Il club non vuole sanzionarlo Dal canto suo, il Padova non intende sanzionare Liguori. Prima di commentare la vicenda, il club ha fatto saper di voler aspettare una sentenza definitiva: “Il presidente Francesco Peghin e l’amministratore delegato Alessandra Bianchi hanno dichiarato che la società non esprimerà alcun tipo di valutazione in merito alla vicenda fintantoché la giustizia non si sarà espressa con una sentenza definitiva in ultimo grado di giudizio”. Ma perché Liguori è stato condannato in primo grado? I fatti risalirebbero al 5 luglio 2018, quando l’attaccante e un suo amico, Andrea Perozzi (anche lui condannato), avrebbero violentato due ragazzine di 14 anni e 16 anni. Liguori, riporta il Gazzettino, si è difeso sostenendo che “lei voleva in tutti i modi farlo con me, non mi sono dato una spiegazione del perché sono stato denunciato. Non ho mangiato per una settimana e sono stato male”. Il precedente Non certo il primo caso di una squadra italiana che convoca un suo tesserato nonostante una condanna per stupro in primo grado. Basti pensare a Manolo Portanova, nel dicembre del 2022 condannato in primo grado con rito abbreviato a sei anni di carcere per violenza sessuale. Dopo l’esperienza al Genoa, il centrocampista ha continuato a giocare regolarmente per la Reggiana."
        },
        {
            "Title": "Volpi: “Sette sostituzioni e meno squadre nei campionati per ridurre le lesioni”",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/serie-a/inter/2024/10/14/news/volpi_infortuni_giocatori-423554015/",
            "Content": "MILANO – L’ultimo è stato Valentin Carboni, giocatore dell’Inter in prestito all’Olympique Marsiglia: lesione del legamento crociato e stagione finita. Prima era toccato a Bremer, Carvajal, Zapata. Piero Volpi, responsabile dell’unità operativa del ginocchio dell’Humanitas e medico sociale dell’Inter, spiega il perché del moltiplicarsi di simili infortuni: “È un problema in costante crescita, da anni. E si fa fatica a ridurre gli infortuni, sia le lesioni muscolari, meno gravi e lunghe, sia quelli gravi, articolari”, ha detto a Radio Anch’io su Radio Rai. Calciatori, quanti infortuni al ginocchio: stress e alta velocità, così saltano i legamenti di Matteo Pinci 07 Ottobre 2024 Troppe partite e pochi allenamenti Secondo Volpi, il primo problema è il rapporto fra il numero di partite, troppe, e il tempo per allenarsi, troppo poco: “Oggi il calcio soffre di due o tre situazioni, difficilmente gestibili. La prima è la densità delle partite. Abbiamo giocatori che giocano per tutto l’anno, anche due volte a settimana. Ma questo non basta a spiegare. Il problema è che ci si allena poco. Quando si gioca tanto, magari domenica e mercoledì, di fatto non hai tempo fra una sfida e l’altra”. Il tempo per allenarsi, non c’è: “Gli allenamenti di forza, resistenza e capacità aerobica sono difficili da inserire nel piano settimanale o bi-settimanale di una squadra di calcio. Quindi arrivi ad avere 240 allenamenti nel corso della stagione di cui solo un quarto sono veramente allenanti”. Duvan Zapata Il turnover e l’ipotesi sette cambi Il medico si è poi soffermato sulla necessità di studiare un turnover efficace: “I grandi giocatori, i titolarissimi, si fanno male spesso perché giocano sempre. Ma si fanno male anche quelli che giocano poco, perché manca l’equilibrio nell’impiego. Con Simone Inzaghi, persona brava e responsabile, condividiamo il ragionamento: bisogna equilibrare l’impiego dei giocatori, in termini di minuti, per evitare di avere giocatori che a fine stagione arrivano a 4.800 minuti e altri sotto i 1.000”. Da qui, la necessità di aumentare ulteriormente il numero delle sostituzioni: “Le cinque sostituzioni, introdotte in periodo di Covid e poi mantenute, sono state preziose per la salute degli atleti. E penso che in futuro si possa aumentare a sei o sette”. Rodri all’attacco: “Troppe partite, giocatori vicini allo sciopero” dal nostro inviato Franco Vanni 17 Settembre 2024 Il calendario e l’impegno in nazionale “Ci sono calciatori che hanno lanciato il grido d’allarme. Lo spazio fra gli Europei e l’inizio della stagione dei club è stato molto breve. Non c’è stato tempo per il riposo, mentale e fisico”, ha detto Volpi. E ha aggiunto: “Abbiamo il tema importante della nazionali. Da medico dico che il discorso va affrontato. Non possiamo lasciare ogni mese, da settembre a novembre, i giocatori alle nazionali, con cambio di allenamento, ritmi e alimentazione. Questo facilita gli infortuni. È come se cambiassero completamente squadra. Bisogna aprire un tavolo per rivedere questo aspetto”. La soluzione, che il medico propone da anni, è una soltanto: meno squadre nei campionati. “Un aspetto ragionevole di politica sportiva sarebbe ridurre il numero delle squadre e quindi delle partite nei campionati. E al tavolo per definire i calendari di club e nazionali, a cui tengo molto, dovrebbero sedere anche i medici”, ha detto. Dani Carvajal (Real Madrid) Ottobre mese critico Infine, il medico ha individuato in ottobre il primo vero momento critico nella stagione: “Ottobre è un mese critico perché aumentano gli impegni, fra campionato, coppe per club e nazionali. Per questo è un periodo critico. Noi abbiamo tre qualità da allenare: forza, capacità aerobica e alta intensità, che richiedono allenamenti costanti lontani dalle partite. Ma questo non è possibile. Fai giocare spesso giocatori carenti su questi aspetti. E questo facilità l’infortunio”."
        },
        {
            "Title": "Test Invalsi, al Sud il 50% degli studenti fatica in italiano e matematica",
            "Source": "Repubblica",
            "Date": "2024-10-15",
            "Link": "https://www.repubblica.it/scuola/2024/10/14/news/test_invalsi_2024_divario_nord_sud-423554059/",
            "Content": "I risultati dei test Invalsi 2023-2024 marcano la distanza tra il Nord e il Sud nel sistema scolastico italiano. Ancor più dopo la pandemia. Se il Centro-Nord mostra segnali di ripresa post-Covid, il Mezzogiorno e le isole sono in affanno. Nell’analisi pubblicata sul Sole 24 Ore emerge come un ragazzo del Sud Italia su due, al termine del primo o del secondo ciclo di istruzione, non raggiunga il livello minimo di competenze (livello 3) in italiano e matematica. A guardare il dettaglio di ogni provincia le differenze si fanno ancora più nette. In alcune province del Sud, la percentuale di studenti al di sotto del livello minimo supera il 60%. Il divario più accentuato in matematica A livello nazionale, i dati confermano il trend delineato dal Ministero dell’Istruzione e del Merito nel luglio scorso. In media, il 40,1% degli studenti di terza media e il 42,2% dei diplomati non possiede competenze adeguate. Nelle regioni meridionali queste percentuali salgono rispettivamente al 45,9% e al 51,7%. La situazione è ancora più critica in matematica: la media italiana è del 44,2% alla fine al primo ciclo e del 46,2% al termine del secondo, ma il 54,7% degli studenti di terza media e il 58,5% dei diplomati del Sud è al di sotto del livello base e un ritardo di 16 e 22 punti percentuali rispetto al Nord. Mancanza di competenze dalle medie alle superiori C’è un altro dato che segna una cesura: l’aumento, in media del 2%, degli studenti con competenze inadeguate nel passaggio dalle medie alle superiori. Il trend è più accentuato al Sud e al Centro, con incrementi fino al 6% in italiano e al 7% in matematica. Ed eccoci alle province. Sondrio e Lecco sono quelle in cui il numero di studenti con competenze inadeguate è il più basso. All’estremo opposto ci sono Sassari e Crotone. Ci sono poi quattro province che, a partire dal Covid, continuano a peggiorare, in controtendenza rispetto alla massa e sono Trento, Aosta e Asti, oltre alla già citata Sondrio."
        },
        {
            "Title": "Mendy porta il City in tribunale: era stato sospeso dopo le accuse di stupro da cui è stato assolto. Ora chiede 14 milioni",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/15/news/mendy_city_tribunale_stupro_assoluzione-423555265/",
            "Content": "I festini durante la pandemia, le 7 accuse di stupro, i debiti: la carriera stellare di Benjamin Mendy si è conclusa, ma forse la vita dorata da calciatore avrà i tempi supplementari. Se otterrà, come chiede, gli stipendi arretrati al suo ex club, il Manchester City, che lo aveva sospeso e aveva smesso di pagarlo dopo l'incriminazione. Le accuse, l’arresto, l’assoluzione Arrestato nell'agosto 2021 per stupro, è stato assolto due anni dopo. Sei donne, tra il 2018 e agosto 2021 in piena pandemia quando il giocatore organizzava festini nonostante le restrizioni per il Covid, hanno accusato Mendy di violenza sessuale. Per il francese sono sempre stati rapporti senza violenza e costrizione. Durante un’udienza è arrivato a sostenere che “è onestamente facile fare sesso” per un giocatore ricco e famoso. Le donne che hanno frequentato le festa nella sua villa “dove c’erano anche molti miei compagni – ha raccontato Mendy – ma solo io sono stato umiliato” a lasciare i telefoni in una scatola “ma solo per la privacy, non per impedire loro di chiedere aiuto”. Nel gennaio 2023, Mendy è stato ritenuto non colpevole di sei capi di imputazione di stupro. In un secondo processo è stato prosciolto da altre due accuse nel luglio successivo. I soldi in prestito dai compagni del City Durante i due anni di sospensione – dal 2021 alle due assoluzioni – il giocatore non ha ricevuto lo stipendio e ha detto alla corte di aver chiesto soldi in prestito dai suoi ex compagni di squadra – Sterling, Bernardo Silva e Mahrez – per coprire le spese legali e pagare gli alimenti ai figli. E ora vuole 11,5 milioni di sterline (poco meno di 14 milioni di euro) dal City: “Credo sia giusto che mi venga pagato lo stipendio che avrei guadagnato se non fossi stato ingiustamente arrestato per crimini che non ho commesso”. La spiegazione del City Il City – che ha fatto una scelta diversa da quella che ha preso il Padova con Liguori – sostiene di aver sospeso il giocatore perché l’arresto e il controllo giurisdizionale successivo con la sospensione da parte della Federcalcio inglese non gli consentivano più di fare il calciatore. L'esame del reclamo da parte del tribunale del lavoro di Manchester durerà due giorni."
        },
        {
            "Title": "Nigeria, giocatori bloccati in aeroporto in Libia per 15 ore senza cibo e bevande: “Non giochiamo”",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/14/news/nigeria_giocatori_bloccati_in_aeroporto_in_libia-423554104/",
            "Content": "\"In queste condizioni non possiamo giocare\". Così la Nazionale nigeriana, dopo che giocatori e dirigenti sono rimasti bloccati per quasi quindici ore, senza cibo e bevande, all'aeroporto di Al Abraq, in Libia. Il volo atterrato in un altro aeroporto Il volo che trasportava la Nigeria, che domani dovrebbe scendere in campo per un match di qualificazione alla Coppa d'Africa 2025, è atterrato, su ordine delle autorità libiche, all'aeroporto di Al Abraq e non a Bengasi, dove era programmato l'arrivo. Nigeria captain William Troost-Ekong shared photos of Victor Boniface, Calvin Bassey, and other Super Eagles players after revealing that the team was stranded at a Libyan airport for over 12 hours without access to food or drink ( @WTroostEkong) pic.twitter.com/XPd2U2MYOs— ESPN Africa (@ESPNAfrica) October 14, 2024 La Nigeria: “I giocatori hanno deciso di non giocare” La Federcalcio nigeriana (Nff) ha dichiarato che riporterà la squadra in patria in seguito al \"trattamento disumano\" subito in Libia. \"I giocatori hanno deciso di non giocare la partita e i dirigenti stanno operando per far tornare la squadra a casa\", ha affermato il direttore delle comunicazioni della Nff, Ademola Olajire. La denuncia di Troost-Ekong Secondo quanto scrive la stampa locale, giocatori e dirigenti sono rimasti sconcertati perché la federazione cistica libica ospitante non ha inviato alcun team di accoglienza o veicoli per accompagnare i membri della delegazione dall'aeroporto al loro hotel. \"Hanno deviato il nostro aereo e ci hanno tenuti in ostaggio in questo aeroporto per oltre 12 ore senza alcuna disposizione. Il nostro pilota, che è tunisino, è uscito e rientrato dopo alcune ore, non è stato trattato come un ostaggio e gli è stato detto che negli hotel vicini avrebbero accettato soltanto lui e nessun altro membro dell'equipaggio nigeriano\", ha raccontato il capitano William Troost-Ekong in alcune storie su Instagram. \"Queste condizioni non sono accettabili e così non possiamo giocare\", ha concluso l'ex Udinese."
        },
        {
            "Title": "America’s Cup, New Zealand non fa sconti: 4-0 contro Ineos Britannia",
            "Source": "Repubblica",
            "Date": "2024-10-15",
            "Link": "https://www.repubblica.it/sport/vari/2024/10/14/news/new_zealand_ineos_regate_finale_america_s_cup-423554493/",
            "Content": "New Zealand fa un altro passo verso la conquista dell’America’s Cup 2024. Il defender neozelandese ha vinto anche la quarta regata, recupero di quella non disputata ieri per poco vento, portandosi sul 4-0 contro Ineos Britannia nella serie (al meglio delle 13 regate) che assegna la coppa. Si tornerà in acqua a Barcellona mercoledì 16 ottobre per la quinta e la sesta regata."
        },
        {
            "Title": "Ronaldo scherza con Szczesny e attacca la Juve: “Dovevi ritirarti per andare in una grande”",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/serie-a/juventus/2024/10/14/news/ronaldo_szczesny_critica_juventus-423555121/",
            "Content": "“Dovevi ritirarti per andare in una grande squadra”. Una battuta velenosa di Cristiano Ronaldo rivolta al suo ex compagno Szczesny, con un chiaro riferimento al suo passato alla Juventus. Il siparietto è andato in scena al termine della sfida di Nations League tra Polonia e Portogallo, vinta da questi ultimi per 2-0 anche grazie a una rete di Cr7, il 133° con la nazionale. Il video dei due ex bianconeri intenti a chiacchierare mentre si salutavano e l’attaccante firmava autografi al figlio di Szczesny è diventato virale. Szczesny e l’addio alla Juve. Parole come uscite di pugno, un leader sincero che non ha mai fatto sconti a nessuno Maurizio Crosetti 15 Agosto 2024 Cosa ha detto Ronaldo a Szczesny Chiacchiere tra amici immortalate da uno smartphone, in cui emerge il fatto che Ronaldo non ha ancora chiuso i conti con la Juventus. Dopo che Szczesny ha rivelato al portoghese di aver firmato con il Barcellona, per sostituire l’infortunato Ter Stegen, Ronaldo prima ha affermato di saperlo già, quindi ha concluso con una frase velenosa nei confronti della sua ex squadra: “Dovevi ritirarti per andare in una grande squadra”. Tra Cr7 e la Juventus è ancora aperto un contenzioso sulla famosa “carta Ronaldo”: il club ha depositato, il 26 settembre, il ricorso per l’impugnazione del lodo alla Sezione Lavoro del Tribunale di Torino. Confidando così di recuperare i 9,8 milioni di euro già versati al calciatore portoghese, corrispondente alla metà della richiesta avanzata da CR7 che ammontava a 19,6 milioni. Un rapporto professionalmente proficuo, visti i 101 gol in 134 partite ufficiali, ma anche un amore mai sbocciato."
        },
        {
            "Title": "Senigallia, 15enne morto dopo essersi sparato con la pistola del padre",
            "Source": "Repubblica",
            "Date": "2024-10-15",
            "Link": "https://bologna.repubblica.it/cronaca/2024/10/14/news/senigallia_quindicenne_scompare_da_casa_armato-423553950/",
            "Content": "SENIGALLIA – Si è conclusa nel modo più tragico la vicenda che questa mattina ha tenuto Senigallia (Ancona) col fiato sospeso: si è ucciso il 15enne che si era allontanato da casa armato. Si è sparato con la pistola del padre, un vigile urbano in servizio a Senigallia. Il ragazzino è stato trovato morto in un casale di campagna, nei pressi di Montignano, la frazione in cui abitava con la famiglia. Leonardo “subiva atti di bullismo e veniva preso in giro a scuola”, deriso e offeso “anche con frasi molto pesanti”, spiega l’avvocata Pia Perricci, legale della famiglia del 15enne. “La scuola è iniziata da meno di un mese e lui ha detto che non voleva più andarci. Si era confidato con i genitori e la notte scorsa alle 3, quando il figlio è scomparso, la mamma è andata dai carabinieri e ha presentato denuncia”. L’avvocata aggiunge che “sono stati indicati anche i nomi dei compagni di scuola che lo bullizzavano”. I genitori avevano intenzione di andare a parlare con la preside della scuola – l’istituto alberghiero Panzini – per chiedere provvedimenti nei confronti di chi bersagliava il figlio. La pistola, l’allontanamento, il suicidio Questa la ricostruzione delle ultime ore di vita di Leonardo. Sono le 22 di domenica quando il padre si accorge che il figlio non è a casa e che manca anche la sua pistola d’ordinanza; il cellulare del ragazzo è spento. Immediata la segnalazione ai carabinieri. Subito scattano le ricerche, le forze dell’ordine si mobilitano concentrando l’attenzione sulla frazione di Montignano e quella di Marzocca. In campo anche un elicottero, droni e unità cinofile. Questa mattina l’allerta alle scuole di non far uscire in giardino gli alunni nel timore che il ragazzo possa presentarsi a scuola armato. Invece il 15enne, raggiunto un casolare di campagna poco distante da casa sua, rivolge l’arma verso di sé e si spara. \"Che tragedia. Siamo vicini alla famiglia per quanto successo. È un dolore per tutta la comunità\", dichiara il sindaco Massimo Olivetti. “Conosco il padre. Per quanto mi riguarda so che è una persona estremamente seria e brava, molto generosa anche sul lavoro. Davvero - conclude - una triste vicenda che ci lascia sgomenti\". Leonardo aveva da poco cambiato scuola In Procura è stato aperto un fascicolo per istigazione al suicidio, al momento contro ignoti. E’ stata disposta anche l'autopsia e il sequestro del cellulare del minorenne che verrà fatto analizzare. L'indagine, portata avanti dai carabinieri, è rivolta alla sfera delle amicizie del giovane. Leonardo da poco tempo si era trasferito in un’altra scuola; dopo il primo anno di superiori aveva scelto un altro istituto, a pochissima distanza dal primo; viene descritto come ragazzo “solitario” e non ancora inserito nel contesto scolastico. C’è anche questo elemento fra le ipotesi sui motivi del suicidio. I dirigenti delle due scuole hanno attivato il servizio psicologico per i nuovi e vecchi compagni del 15enne."
        },
        {
            "Title": "Redditi parlamentari 2024, Meloni più ricca grazie ai suoi libri",
            "Source": "Repubblica",
            "Date": "2024-10-15",
            "Link": "https://www.repubblica.it/politica/2024/10/15/news/redditi_parlamentari_2024_meloni_libri-423555960/",
            "Content": "Sono online i redditi dei parlamentari pubblicati sulle pagine personali dei deputati e senatori e visibili sui siti di Camera e Senato. Tra i primi a presentalo è la premier Giorgia Meloni. Il reddito della presidente del Consiglio in un anno è aumentato da 293.531 a 459.460 euro come si evince dal confronto fra la documentazione patrimoniale di quest'anno e quella del 2023. Grazie soprattutto ai suoi due libri (che si sommano all'indennità da parlamentare): ‘Io sono Giorgia’ uscito nel 2021 e ‘La versione di Giorgia”, scritto con il giornalista Alessandro Sallusti lo scorso anno, entrambi editi da Rizzoli del gruppo berlusconiano Mondadori. I guadagni della premier superano di cinque volte quelli del vicepremier leghista, Matteo Salvini. Che ha reso noto di aver liquidato le azioni da lui \"precedentemente detenute in A2A, Acea Spa e Enel\", comunicando un reddito di lavoro dipendente e assimilati di 99.699 euro, identico a quello di un anno fa, e nel suo modello 730 si registrano anche 1.346 euro di detrazioni spese per interventi di recupero del patrimonio edilizio e per misure antisismiche. Manca all'appello la documentazione dell'altro vicepremier e ministro degli Esteri Antonio Tajani, ma i parlamentari hanno ancora tempo per depositare i documenti. Nessuna variazione per il ministro dello Sviluppo Economico Adolfo Urso il cui reddito ammonta a circa 103mila euro. Tra i leader di partito, Elly Schlein segretaria del Pd dichiara lo stesso reddito del 2023, 98 mila 471 euro. Quasi 99 mila euro anche per Nicola Fratoianni che attesta l'assenza di variazioni rispetto all'anno precedente. Sempre nel cosiddetto campo largo, il portavoce dei Verdi Angelo Bonelli dichiara circa 101 mila euro mentre il leader M5S Giuseppe Conte non ha presentato ancora la sua dichiarazione. Come anche del segretario di Italia viva, Matteo Renzi, e di quello di Azione, Carlo Calenda."
        },
        {
            "Title": "Campioni del servizio 2025 - Casa",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_casa-423546974/",
            "Content": "Argomenti migliori-campioni-del-servizio"
        },
        {
            "Title": "Basket, Serie A, Pistoia vince con un tiro di Rowan, il figlio del presidente. Milano batte Brescia",
            "Source": "Repubblica",
            "Date": "2024-10-15",
            "Link": "https://www.repubblica.it/sport/basket/2024/10/13/news/basket_serie_a_pistoia_rowan_figlio_presidente_milano_batte_brescia-423553315/",
            "Content": "Un finale bellissimo ha chiuso la sfida di Cremona tra la Vanoli e l’Estra Pistoia. Ed è stato Maverick Rowan, figlio del presidente del club toscano, a trovare a fil di sirena il canestro da due per il 66-65 finale. Per Rowan 22 punti a referto, Silins 15. Pistoia è a due vinte e una persa. In testa alla classifica, a punteggio pieno dopo tre giornate, sono appena in tre: Trento (106-100 su Varese nonostante i 34 punti di Hands), Trieste (sabato 85-82 sul campo di Tortona) e la Virtus Bologna, che ha battuto fuori casa 76-68 la Reyer Venezia, ancora inchiodata a 0 in classifica come Napoli, Varese e Cremona. Nella partita di cartello del terzo turno, Milano ha battuto faticando la Germani Brescia dell’ex Peppe Poeta: al Forum è finita 88-85, con pessima gestione dell’ultimo pallone del potenziale pareggio per la Leonessa. Risultati 3° turno Serie A Banco di Sardegna Sassari - Napolibasket 94-76 Bertram Derthona Tortona - Pallacanestro Trieste 82-85 Dolomiti Energia Trentino - Openjobmetis Varese 106-100 EA7 Emporio Armani Milano - Germani Brescia 88-85 Trapani Shark - Givova Scafati 101-87 Umana Reyer Venezia - Virtus Segafredo Bologna 68-76 UNAHOTELS Reggio Emilia - Nutribullet Treviso Basket 88-64 Vanoli Basket Cremona - Estra Pistoia 65-66 Classifica: Bologna, Trento, Trieste 6 punti; Brescia, Milano, Pistoia, Reggio Emilia, Tortona, Trapani 4; Reggio Emilia, Sassari, Scafati, Treviso 2; Cremona, Varese, Napoli, Venezia 0."
        },
        {
            "Title": "Karate, Mondiali giovanili di Jesolo: un’Italia da record chiude con 5 ori e 15 medaglie",
            "Source": "Repubblica",
            "Date": "2024-10-15",
            "Link": "https://www.repubblica.it/sport/vari/2024/10/13/news/karate_mondiali_giovanili_jesolo_record_italia-423553062/",
            "Content": "Un’Italia da record cala il sipario sui Mondiali giovanili di karate in scena a Jesolo. Un primato anzitutto sportivo, perché mai gli azzurri avevano conquistato cinque ori e 15 medaglie complessive in un campionato del mondo. Ma Jesolo segna un record anche dal punto di vista organizzativo: per la prima volta nella storia 1995 atleti provenienti da 109 nazioni hanno partecipato a un’edizione della rassegna iridata Wkf. Matteo Avanzini campione del mondo Anche oggi al Palazzetto del Turismo di Jesolo l’inno italiano ha dominato la scena. Matteo Avanzini si è laureato campione del Mondo U21 dei +84 kg nel kumite. Un grande trionfo per il già vicecampione continentale senior, che non ha lasciato scampo ai suoi avversari sia nella fase eliminatoria di mercoledì che nella finalissima di oggi. Nella gara per l’oro l’azzurro ha battuto il bosniaco Bostandzic. Dopo un minuto di studio, Matteo ha messo a segno uno yuko. L’incontro è poi continuato con attacchi e difese, con diversi tentativi di proiezione da una parte e dall’altra. Avanzini ha gestito molto bene, senza difendere eccessivamente ma anzi attaccando ancora, fino a infilare un altro yuko a 12 secondi dalla fine e a meritare la vittoria per 2-0. Le medaglie di bronzo Oggi sono arrivati anche cinque bronzi su sette finaline disputate dagli azzurri. La prima medaglia di giornata è dell’U21 Orsola D’Onofrio che, nel kata, ha portato Anan Dai e si è imposta con una grande prestazione contro la belga Chiara Manca. Una sfida equilibrata finita 42.00 a 41.90. Nel kumite, invece, Anna Pia Desiderio(68 kg) ha sfidato l’egiziana Zeinelabdin e, dopo quasi tre minuti di parità assoluta, l’azzurra è riuscita a mettere a segno una proiezione e chiudere l’incontro, a tre secondi dalla fine, sul risultato di 3-0. Asia Pergolesi (+68 kg) se l’è vista con l’ungherese Fleischer. Anche questo un incontro molto combattuto, deciso da yuko e che si è concluso 4-3 per Asia, che ha così portato a casa il terzo bronzo di giornata. Tornando al kata, stavolta a squadre, l’Italia era impegnata in una doppia sfida per il bronzo e le ha vinte entrambe, nel maschile con Salvatore Camanzo, Emanuele Caponera ed Emanuel Romagnoli e nel femminile con Roberta Dominici, Francesca Crucitti e Martina Padoan. La squadra femminile ha sfidato la Francia portando il Pachu ed ha vinto con un netto 41.7 a 40.3. La squadra maschile ha portato Ohan nella sua sfida contro Hong Kong e si è imposta 41.4 a 38.2. Si sono piazzati al quinto posto mondiale, invece, gli atleti di kumite U21 Raffaele Astarita e Gabriele Pezzotti. Astarita (67 kg) contro il portoghese Goncalves, nonostante un incontro molto equilibrato, non è riuscito a prevalere (4-2 il risultato finale). Pezzotti (84 kg) contro il saudita Alzahrani, ha pagato l’inizio scoppiettante dell’avversario, che nei primi secondi si è portato in vantaggio di 5 punti. Gabriele ha provato a recuperare, mancando di un soffio la rimonta: 9-7 per il saudita. Tutte le medaglie azzurre Oro: Matteo Avanzini (+84kg kumite U21), Emanuele Califano (61kg kumite juniores), Ludovica Legittimo (48kg kumite juniores), Graziella Ecchili (61kg kumite cadetti), Almerico Tommasino (70kg kumite cadetti). Argento: Federico Supino (+76kg kumite juniores), Alvise Toniolo (68kg kumite juniores). Bronzo: squadra femminile kata (cadetti/juniores), squadra maschile kata (cadetti/juniores), Orsola D’Onofrio (kata U21), Matteo Freda (kata cadetti), Anna Pia Desiderio (68kg kumite U21), Asia Pergolesi (+68kg kumite U21), Elisa Cattaneo (66kg kumite juniores), Nicole Correddu (+61kg kumite cadetti). Un successo oltre i risultati Questi Mondiali giovanili sono stati da record anche per altri motivi. L’evento è stato pensato e organizzato dalla Fijlkam e dal comitato locale Multisport Veneto nel segno dell’innovazione e dell’ecosostenibilità: dai tatami riciclabili al 20% all’organizzazione totalmente plastic-free, passando per il progetto di riforestazione di Lio Piccolo e per il trasporto esterno totalmente elettrico. Per la prima volta, inoltre, gli arbitri hanno sostituito le bandierine con la nuova tecnologia dei joystick che ha funzionato benissimo. Una grande soddisfazione, dunque, per questa prima volta dei Mondiali Giovanili di karate in Italia."
        },
        {
            "Title": "Renzi a Gaeta riunisce 300 giovani e in cattedra fa salire il Pd: un segnale al campo largo",
            "Source": "Repubblica",
            "Date": "2024-10-15",
            "Link": "https://www.repubblica.it/politica/2024/10/12/news/renzi_gaeta_scuola_politica_pd-423551171/",
            "Content": "Oltre 300 ragazzi under 35 a Gaeta per tre giorni di lezioni. Tutti a scuola di politica da Matteo Renzi con la quinta edizione dell’iniziativa di Italia viva a cui sono stati invitati diversi esponenti del Pd, da Matteo Orfini a Marianna Madia. L’appuntamento (iniziato venerdì e in programma tutto il weekend) è segnato da corse mattutine, partitelle a calcio e incontri politici. Il segnale che l'ex premier manda è la sua determinazione ad allearsi col Pd nel campo largo (o centrosinistra, che dir si voglia). \"Quante volte sento Schlein? Quello che è necessario per avere un rapporto politico tra persone che hanno un disegno. Lei dice io voglio un'alleanza senza veti, noi diciamo mettiamoci attorno a un tavolo e parliamo\", ha spiegato Renzi. Senza risparmiare frecciate a Giuseppe Conte che, secondo il leader di Iv, “ce l'ha con la Schlein, non con me. Per lui una candidatura a presidente del Consiglio che non sia lui è lesa maestà\". In altre parole, per Renzi Conte ma non potendo attaccare Schlein attacca lui: “Conte non è cattivo, è un avvocato di affari prestato alla politica. Non so quanto capisca di affari, ma di politica non ci capisce granché”. E quindi, accanto a Renato Mazzoncini che ha parlato di energia, a Sandro Gozi, presidente Pde, che ha trattato il tema dell'Europa, salgono in cattedra, su gentile invito del leader di Iv, Matteo Orfini, deputato Pd sulla cultura, Pina Picierno, europarlamentare dem sull'Ue, Marianna Madia, ex ministra e parlamentare dem sui giovani e i social network, Tommaso Nannicini sul lavoro."
        },
        {
            "Title": "Campioni del servizio 2025 - Tempo Libero",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_tempo_libero-423547093/",
            "Content": ""
        },
        {
            "Title": "Campioni del servizio 2025 - Tecnologia, Media & Telecomunicazioni",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_tecnologia_media__telecomunicazioni-423547080/",
            "Content": "Argomenti migliori-campioni-del-servizio"
        },
        {
            "Title": "Sinner apre contro Medvedev al Six King Slam di Riad. Dove vedere il torneo in tv",
            "Source": "Repubblica",
            "Date": "2024-10-15",
            "Link": "https://www.repubblica.it/sport/tennis/2024/10/15/news/sinner_medvedev_riad_dove_vedere_tv-423555866/",
            "Content": "Dopo lo splendido trionfo nel Masters 1000 di Shanghai, Jannik Sinner torna in campo per prendere parte al 'Six Kings Slam', torneo esibizione al via da mercoledì a Riyadh, in Arabia Saudita. Un torneo ambitissimo, anche se non mette punti Atp in palio, poiché è dotato del montepremi più ricco di sempre. Ognuno dei tennisti in gara, infatti, percepirà un milione e mezzo di euro per la sola partecipazione mentre, in caso di vittoria, la cifra si quadruplicherà raggiungendo i 6 milioni. Una cifra davvero record. Basti pensare che i montepremi più alti tra gli Slam sono quelli di Wimbledon e degli US Open: 3,6 milioni. I re del tennis in Arabia: sei milioni di ragioni per Sinner e Alcaraz di Mattia Chiusano 15 Ottobre 2024 Presenti 4 dei primi 6 al mondo più Nadal In campo scenderanno 4 dei primi 6 al mondo: oltre a Sinner, n. 1, ci sono Carlos Alcaraz, n. 2, Novak Djokovic, n. 3, e Daniil Medvedev, n. 5. All’appello mancano solo il n. 4 Zverev e il n. 6 Fritz. Al loro posto ci sono Holger Rune, n. 13, e Rafael Nadal (attualmente n. 151) a una delle ultime attese uscite prima del ritiro, previsto dopo la presenza con la Spagna in Coppa Davis a novembre a Malaga. Djokovic e Nadal già in semifinale Gli organizzatori hanno riservato ai due giocatori più forti di tutti i tempi (Djokovic, 24 prove dello Slam vinte, e Nadal, secondo a quota a 22) un posto già in semifinale. Il serbo attende il vincente della sfida tra Sinner e Medvedev (mercoledì ore 18.30) mentre il maiorchino troverà il vincente della sfida tra Alcaraz e Rune (mercoledì ore 20.30 circa). La semifinale con Djokovic in campo si disputerà giovedì alle 18.30 mentre la seconda, con Nadal, si disputerà attorno alle 20.30. La finale è in programma sabato alle 20. Adiós, Nadal annuncia il ritiro, l’ultima Davis e poi basta: “C’è una fine per tutto” di Emanuela Audisio 11 Ottobre 2024 Sinner ritrova Medvedev: in palio Djokovic Sinner ritroverà Medeved a pochi giorni di distanza dalla netta vittoria (6-1, 6-4) nei quarti a Shanghai. Si è trattato del match con cui ha finalmente raggiunto (7-7) negli scontri diretti il rivale, sua bestia nera dal 2020 al 2023 (0-6). Medvedev nell’ultimo anno lo ha sconfitto solo a Wimbledon, in cui ha prevalso in 5 set nei quarti. Alcaraz, invece, conduce 2-1 su Rune affrontato e sconfitto perl'‘ultima volta in tre set a Wimbledon 2023. Dove vedere il torneo in tv e in streaming In Italia, il 'Six Kings Slam' sarà trasmesso integralmente in diretta su Sky sul canale dedicato Sky Sport Tennis (203). In streaming gli incontri saranno visibile su SkyGo e su Now. Sarà inoltre possibile vederlo in chiaro su Dazn."
        },
        {
            "Title": "Israele, il ct Shimon e i cori degli ultrà italiani: “Vediamo e sentiamo tutto”",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/13/news/israele_ct_shimon_ultra_italiani-423553074/",
            "Content": "Udine - “Nessuno può capire la nostra situazione. Ma questa è l’atmosfera, non abbiamo altra possibilità, se non quella di concentrarci per due ore sul campo e non sull’esterno. Lo dobbiamo fare per la nostra gente, non per noi: dobbiamo regalare belle emozioni. Nel nostro Paese niente è semplice in questo momento”. Il capitano della nazionale israeliana Dor Peretz ha giocato nel Venezia (“esperienza magnifica, ho imparato tanto come calciatore”), ma i pensieri piacevoli del ritorno in Italia, stavolta, sono sovrastati da quelli della guerra. Spalletti: “Molti israeliani sono contro la guerra, convinciamone altri” di Enrico Currò 13 Ottobre 2024 E il ct Ran Ben Shimon non intende tornare sull’episodio di Budapest, quando all’inno israeliano una cinquantina di ultrà del gruppo neofascista Ultras Italia si erano voltati di spalle, durante l’inno israeliano: “Vediamo e sentiamo tutto, per non possiamo controllare le cose. Ci stiamo preparando, non guardiamo fuori. Il nostro approccio alla partita è solo sul campo. A Budapest, in alcuni momenti, abbiamo giocato alla pari con l’Italia”."
        },
        {
            "Title": "Campioni del servizio 2025 - Auto & Motori",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_auto__motori-423546955/",
            "Content": "Argomenti migliori-campioni-del-servizio"
        },
        {
            "Title": "Campioni del servizio 2025 - Lifestyle & Shopping",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_lifestyle__shopping-423547009/",
            "Content": ""
        },
        {
            "Title": "Campioni del servizio 2025 - Vacanze/Viaggi",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_vacanzeviaggi-423547097/",
            "Content": "Argomenti migliori-campioni-del-servizio"
        },
        {
            "Title": "Campioni del servizio 2025 - Salute & Bellezza",
            "Source": "Repubblica",
            "Date": "2024-10-15",
            "Link": "https://www.repubblica.it/economia/rapporti/qualita-e-mercati/servizio/2024/10/15/news/campioni_del_servizio_2025_-_salute__bellezza-423547024/",
            "Content": ""
        },
        {
            "Title": "Nations League: doppietta di Kolo Muani, la Francia vince in Belgio",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/14/news/belgio_francia_risultato-423555324/",
            "Content": "L’Italia è a un passo dai quarti di finale di Nations League grazie alla vittoria (1-2) della Francia in Belgio. Un risultato che fa sprofondare gli uomini di Tedesco al terzo posto a -6 dagli azzurri con sole 2 giornate da giocare. Gara ricca di emozioni a Bruxelles. I padroni di casa, con De Ketelaere titolare, hanno mancato l’occasione per portarsi in vantaggio al 23’ quando l’arbitro bosniaco Peljto ha decretato un rigore per un fallo di Saliba su Openda. Sul dischetto si è presentato Tielemans che però ha sprecato tutto calciando alto a Maignan battuto. La Francia, che si è presentata con Koné e Guendouzi dal 1’ oltre al portiere del Milan, ha ringraziato e al 35’ è passata con Kolo Muani che trasformato un rigore concesso per un ingenuo tocco di braccio di Theate, intervenuto da terra per fermare Barcola lanciato a rete. Il Belgio ha reagito con orgoglio e ha pareggiato in pieno recupero di primo tempo con un perfetto colpo di testa di Openda su cross dalla sinistra di Castagne. Decide Kolo Muani, annullato un gol di Koné Nella ripresa la Francia si è rimboccata le maniche, si è vista annullare un gol di Koné (destro a fil di palo dal limite) per un precedente controllo con un braccio di Kolo Muani ma al 62’ ha comunque siglato il gol-vittoria con lo stesso Kolo Muani che è intervenuto alla perfezione di testa su cross dalla sinistra di Digne. La Francia al 76’ è rimasta in 10 per l’espulsione di Tchouameni per somma di ammonizioni ma ha stretto i denti e ha portato a casa l’importante risultato. Germania quasi ai quarti, battuta 1-0 l'Olanda Nel gruppo 3 la Germania (10 punti) ha messo una grossa ipoteca sull’accesso ai quarti vincendo (1-0) lo scontro diretto con l’Olanda di Dumfries, de Vrij e Reijnders. Ha deciso un gol dell’esordiente Leweling (destro sotto l’incrocio su corta respinta della difesa sugli sviluppi di un angolo) al 63’. Con questa sconfitta l’Olanda è stata ripresa al secondo posto a quota 5 dall’Ungheria che ha vinto per 0-2 a Zenica contro la Bosnia di Kolasinac. Ha deciso una doppietta di Szoboszlai (38’ e 50’ su rigore) che ha aperto le marcature su assist dello ‘spezzino’ Nagy. In Lega B a segno Asslani, Dovbyk e Calhanoglu Nelle altre gare da segnalare, in Lega B, gruppo 1, che l’Albania ha vinto (0-1) in Georgia con un gran gol al 48’ dell’interista Asslani (destro a fil di palo da fuori area). Nell’altra gara del girone l’Ucraina ha fermato (1-1) la Rep. Ceca grazie a un rigore trasformato al 53’ dal romanista Dovbyk che ha risposto alla rete iniziale (18’) di Cerv. Un altro rigore, stavolta realizzato dall’interista Calhanoglu (quello del momentaneo 1-2) ha contribuito, nel gruppo 4, all’importante successo (2-4) della Turchia di Montella in Islanda."
        },
        {
            "Title": "Manchester United, un telefonino nascosto nello spogliatoio per ascoltare Ten Hag",
            "Source": "Repubblica",
            "Date": "2024-10-15",
            "Link": "https://www.repubblica.it/sport/calcio/esteri/2024/10/12/news/manchester_united_telefonino_nascosto_spogliatoio_ascoltare_ten_hag-423551248/",
            "Content": "Un telefonino sarebbe stato nascosto dentro lo spogliatoio del Manchester United, in occasione della recente gara al Villa Park di Birmingham per registrare il discorso pre-gara del tecnico Erik ten Hag, senza che nessun responsabile della sicurezza dei Red Devils, né dello stesso impianto, se ne accorgesse. Lo rivela il tabloid inglese Sun, confermando di aver ascoltato la registrazione, senza però voler rendere pubblico il suo contenuto. Incidente provocato da un tifoso dei Red Devils L'incidente è stato provocato da un tifoso dei Red Devils, curioso di ascoltare il dietro le quinte della sua squadra, ma senza intenzioni malevole. \"Si tratta di una scioccante violazione della sicurezza, e ci si chiederà seriamente come sia stato possibile. Fortunatamente, non c'era nulla di malevolo in quell'azione - ha dichiarato una fonte al tabloid -. Questo tifoso dello United si è comportato in modo sciocco, voleva sentire cosa viene detto tra quelle quattro mura. Ma sarà sicuramente motivo di preoccupazione dal momento che è potuto entrare nello spogliatoio di uno dei più grandi club della Premier League, solo pochi giorni prima di una partita\". Interpellato dal tabloid, il responsabile dello scherzo ha raccontato di aver collocato il dispositivo due giorni prima della partita, e di averlo attivato tramite un comando vocale a distanza, per poi andare a riprenderlo il lunedì successivo."
        },
        {
            "Title": "Keighley Cougars, quando l’arcobaleno è la meta",
            "Source": "Repubblica",
            "Date": "2024-10-15",
            "Link": "https://www.repubblica.it/sport/vari/2024/10/13/news/keighley_cougars_rugby_arcobaleno-423552515/",
            "Content": "Chissà, forse tra un po’ ci gireranno una storia tipo Full Monty. E le atmosfere all’inizio saranno quelle livide del West Yorkshire per poi diventare arcobaleno. Ricordate il film Io sono un campione del 1963 (vero titolo This Sporting Life, dal romanzo di David Storey) con un giovane Richard Harris che da tornitore diventa un desolato eroe della Rugby League? Harris, irlandese nato a Limerick, era stato un vero e promettente giocatore di rugby, dovette lasciare lo sport per un principio di tubercolosi e nel film non ebbe bisogno di controfigure. Per capirci, lo sport era quello e le zona geografica anche. «Iscriviti a S-Print, la newsletter gratuita di Emanuela Audisio» Se il rugby a XV è «uno sport per hooligan praticato da signori», quello a XIII è stato sempre e solo proletario, un modo per arrotondare al sabato la misera paga del venerdì. Roba da minatori, operai tessili, fabbri, carpentieri, saldatori dell’Inghilterra del Nord, gente spiccia, abituata prendere colpi e a tornare in campo come se niente fosse. Che saranno mai tre-quattro denti in meno? Come scrive Giorgio Cimbrico: «Lo scisma è del 1895, il luogo è l’hotel George di Huddersfield: i club del nord dell’Inghilterra si staccano dalla Rugby Union e fondano la Rugby League. È la risposta all’intransigenza della Union, formata da borghesi, privilegiati, nobili, studenti o ex-studenti dei grandi college che coltivano un dilettantismo immacolato. A Nord giocano minatori e operai. Hanno diritto a essere ricompensati, come sta già capitando nel calcio? Per la Union, no, è un sacrilegio». L’avrete capito: il ludico contro il luddismo. Non per soldi, ma per denaro e al diavolo la purezza. A message from Keighley Cougars. 'In a world where you can be anything, choose to be KIND'. ?????? #transrightsarehumanrights #pridemonth pic.twitter.com/5kMqrYlQpa— Keighley Cougars (@Cougarmania) June 24, 2024 Le stesse città della Rugby League hanno nomi che evocano ferro e ghisa, ricordano volti neri di fuliggine e puzzano di carbone e di fumo: Wigan, Widnes, Batley, Salford, Hunslet, Warrington, Leeds, Bradford, Newcastle, il porto di Hull. Le contee sono il Lancashire e lo Yorkshire. Nessuna smanceria, il gioco è più semplice e veloce, ha dato origine al football americano: sei tentativi per andare in meta. Quando vengono esauriti, l’ovale passa agli avversari. Non esistono le touche e quando un giocatore è placcato mantiene la palla e la tallona per un compagno. Fin qui la storia, ora la cronaca. I Keighley Cougars sono un club professionistico di Rugby League nel West Yorkshire. Il club gareggia nella League One, il terzo livello della lega britannica di rugby. Keighley è una piccola città tessile circondata dalle brughiere, potete tranquillamente cantare tristezza per favore va via, non è glamour, non ha mai vinto nulla di importante, anzi, è l’area tra le più povere d’Inghilterra. Come vuoti a rendere ci sono i vecchi mulini della rivoluzione industriale. Spettrale più che spettacolare. La contea è quella delle sorelle Brontë, Charlotte, Emily e Anne, tutte scrittrici, che provenivano dal villaggio di Haworth. Cime Disastrose più che Tempestose con la squadra locale in rovina. Nel 2019 due ragazzi, imprenditori del tech, comprano il club fondato nel 1876 e lo salvano dalla bancarotta. Il primo si chiama Ryan O’ Neill, ha 40 anni, è cresciuto lì vicino, da bambino è stato un tifoso della squadra in cui suo padre negli anni Novanta aveva investito. L’altro, Kaue Garcia, ha 33 anni, è brasiliano e della palla ovale non ne sa nulla. Ci provano così, tanto per fare: «Pensavamo di salvarlo, tornare a Londra, alle nostre vite e lasciarlo in gestione a qualcuno». Quando prendono possesso di Cougar Park, che non è uno stadio avveniristico, ma un impianto con tetti rovinati e corrosi, un impiegato gli consegna una fattura di 25 mila sterline per le divise della squadra. È solo il primo debito da saldare. Chiedono: «A chi tocca pagare?». «A voi» è la risposta. Insomma, una partita difficile, giocata da persone difficili, in luoghi difficili. My favourite sports stories aren’t really about sports. So while this might look like it’s about @Cougarmania, and rugby league, it’s really about Keighley, and how places aren’t how they’re presented by culture warriors and provocateurshttps://t.co/5kfHE72TTJ— Rory Smith (@RorySmith) October 1, 2024 O’ Neill e Garcia non hanno casa lì, si trasferiscono a Keighley, scendono per tre mesi in un Travelodge dove prendono una stanza. Ryan e Kaue sono una coppia sposata da cinque anni. Il primo che conosce la città non la ricorda come baluardo di tolleranza, ma anzi oscurantista e di destra, si chiede: non è che siamo i primi proprietari gay di una squadra professionistica? Ci è andato vicino, le uniche eccezioni sono Laura Ricketts, comproprietaria nella Major League Baseball (Mlb) dal 2009 dei Chicago Cubs e Rick Welts, dirigente sportivo americano nell’Nba, che ha fatto coming out nel 2011. O’ Neill, che non aveva mai avuto veramente intenzione di dirigere il club, si dice: se devo proprio, lo farò a modo mio. «Lo sport è una piattaforma potente per inviare messaggi». Così issa bandiere arcobaleno, fa sostituire le tradizionali maglie verdi, rosse e bianche con altre con i colori del Pride, chiama Miss Ivy Rose, una drag queen, per la partita inaugurale contro il West Galles e temendo di aver esagerato anche Katie Price, una modella britannica glamour, che però dà buca. Un po’ di nervosismo c’è, però lo stadio è affollato, le maglie vanno esaurite, lo spettacolo della drag queen piace e quando un tifoso grosso e tatuato corre verso i nuovi proprietari è solo per stringere loro la mano e per dire: «Non sapevo cosa aspettarmi da persone gay, non ne conoscevo, mi piacete molto». Sono passati cinque anni da quel giorno. O’Neill e Garcia sono stati criticati per i risultati, per le nomine degli allenatori, per la campagna acquisti dei giocatori e qualche volta hanno anche subito attacchi omofobi. «Ma sono stati l’eccezione, non la regola». Dal 2021 la squadra ha adottato la Progress Flag, la bandiera arcobaleno, e quest’anno ha invitato la giornalista transgender India Willoughby a diventare la patrona del club. Lei ha accettato il ruolo nella suite di ospitalità al Cougar Park, mentre sponsor e famiglie consumavano una cena a base di roast beef cucinata da Jacqui, la madre di O’Neill. La gestione della squadra è molto familiare. La giornalista ha fatto il suo discorso mentre Ryan portava una maglietta con lo slogan “I diritti trans sono diritti umani”. Tutto è andato bene e ci sono stati molti applausi. Sorpresi anche i due organizzatori. «Vedere una donna trans ottenere una risposta del genere a Keighley è una cosa grandiosa». E nella prossima stagione i giocatori indosseranno i colori del movimento per i diritti trans. «Tutti sono benvenuti qui». La storia ha molto incuriosito Rory Smith, corrispondente del New York Times che ci ha scritto un lungo articolo. La squadra è arrivata alla finale dei play-off della sua lega e punta alla promozione, ci sono anche piani per fare un’altra entrata allo stadio e costruire un’arena per la boxe, per attirare la comunità asiatica che non ha mostrato molto entusiasmo per il rugby. O’ Neill e Garcia continuano ad avere un problema, ma è molto diverso da quello iniziale: ora la città chiede di più, di intensificare le iniziative, non si vuole più fermare. Da roccaforte macho a città inclusiva con mete arcobaleno. Nessuno l’avrebbe detto. Che bisogna pensare: che ai tifosi se salvi la squadra non interessa né da dove vengono i soldi né dei tuoi orientamenti sessuali? Oppure che certe paure e pregiudizi si sono stinti? Keighley aveva tutto per voltare le spalle al rugby invece ne ha fatto la sua nuova bandiera. Non è vero che i peccati invecchiano, a volte si smette di farli."
        }
    ]
}